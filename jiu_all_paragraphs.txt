塞草烟光阔。 渭水波声咽。 春朝雨霁轻尘歇。 征鞍发。 指青青杨柳，又是轻攀折。 动黯然、知有后会甚时节。 更尽一杯酒，歌一阕。 叹人生，最难欢聚易离别。 且莫辞沉醉，听取阳关彻。 念故人、千里自此共明月。 长忆吴山，山上森森吴相庙。 庙前江水怒为涛。 千古恨犹高。 寒鸦日暮鸣还聚。 时有阴云笼殿宇。 别来有负谒灵祠。 遥奠酒盈卮。 碧云天，黄叶地。 秋色连波，波上寒烟翠。 山映斜阳天接水。 芳草无情，更在斜阳外。 黯乡魂，追旅思。 夜夜除非，好梦留人睡。 明月楼高休独倚。 酒入愁肠，化作相思泪。 塞下秋来风景异。 衡阳雁去无留意。 四面边声连角起。 千嶂里。 长烟落日孤城闭。 浊酒一杯家万里。 燕然未勒归无计。 羌管悠悠霜满地。 人不寐。 将军白发征夫泪。 纷纷堕叶飘香砌。 夜寂静、寒声碎。 真珠帘卷玉楼空，天淡银河垂地。 年年今夜，月华如练，长是人千里。 愁肠已断无由醉。 酒未到、先成泪。 残灯明灭枕头欹。 谙尽孤眠滋味。 都来此事，眉间心上，无计相回避。 一夜隋河风劲。 霜湿水天如镜。 古柳堤长，寒烟不起，波上月无流影。 那堪频听。 疏星外、离鸿相应。 须信道、情多是病。 酒未到、愁肠还醒。 数叠兰衾，馀香未减，甚时枕鸳重并。 教伊须更。 将盟誓、后约言定。 江上秋高霜早。 云静月华如扫。 候雁初飞，啼螀正苦，又是黄花衰草。 等闲临照。 潘郎鬓、星星易老。 那堪更、酒醒孤棹。 望千里、长安西笑。 臂上妆痕，胸前泪粉，暗惹离愁多少。 此情谁表。 除非是、重相见了。 秋尽。 叶翦红绡，砌菊遗金粉。 雁字一行来，还有边庭信。 飘散露华清风紧。 动翠幕、晓寒犹嫩。 中酒残妆慵整顿。 聚两眉离恨。 秀香家住桃花径。 算神仙、才堪并。 层波细翦明眸，腻玉圆搓素颈。 爱把歌喉当筵逞。 遏天边，乱云愁凝。 言语似娇莺，一声声堪听。 洞房饮散帘帏静。 拥香衾、欢心称。 金炉麝袅青烟，凤帐烛摇红影。 无限狂心乘酒兴。 这欢娱、渐入嘉景。 犹自怨邻鸡，道秋宵不永。 花发西园，草薰南陌，韶光明媚，乍晴轻暖清明后。 水嬉舟动，禊饮筵开，银塘似染，金堤如绣。 是处王孙，几多游妓，往往携纤手。 遣离人、对嘉景，触目伤怀，尽成感旧。 别久。 帝城当日，兰堂夜烛，百万呼卢，画阁春风，十千沽酒。 未省、宴处能忘管弦，醉里不寻花柳。 岂知秦楼，玉箫声断，前事难重偶。 空遗恨，望仙乡，一饷消凝，泪沾襟袖。 皓月初圆，暮云飘散，分明夜色如晴昼。 渐消尽、醺醺残酒。 危阁迥、凉生襟袖。 追旧事、一饷凭阑久。 如何媚容艳态，抵死孤欢偶。 朝思暮想，自家空恁添清瘦。 算到头、谁与伸剖。 向道我别来，为伊牵系，度岁经年，偷眼觑、也不忍觑花柳。 可惜恁、好景良宵，未曾略展双眉暂开口。 问甚时与你，深怜痛惜还依旧。 夜来匆匆饮散，敧枕背灯睡。 酒力全轻，醉魂易醒，风揭帘栊，梦断披衣重起。 悄无寐。 追悔当初，绣阁话别太容易。 日许时、犹阻归计。 甚况味。 旅馆虚度残岁。 想娇媚。 那里独守鸳帏静，永漏迢迢，也应暗同此意。 屈指劳生百岁期。 荣瘁相随。 利牵名惹逡巡过，奈两轮、玉走金飞。 红颜成白发，极品何为。 尘事常多雅会稀。 忍不开眉。 画堂歌管深深处，难忘酒盏花枝。 醉乡风景好，携手同归。 玉墄金阶舞舜干。 朝野多欢。 九衢三市风光丽，正万家、急管繁弦。 凤楼临绮陌，嘉气非烟。 雅俗熙熙物态妍。 忍负芳年。 笑筵歌席连昏昼，任旗亭、斗酒十千。 赏心何处好，惟有尊前。 伫立东风，断魂南国。 花光媚、春醉琼楼，蟾彩迥、夜游香陌。 忆当时、酒恋花迷，役损词客。 别有眼长腰搦。 痛怜深惜。 鸳会阻、夕雨凄飞，锦书断、暮云凝碧。 想别来，好景良时，也应相忆。 凤楼郁郁呈嘉瑞。 降圣覃恩延四裔。 醮台清夜洞天严，公宴凌晨箫鼓沸。 保生酒劝椒香腻。 延寿带垂金缕细。 几行鹓鹭望尧云，齐共南山呼万岁。 星闱上笏金章贵。 重委外台疏近侍。 百常天阁旧通班，九岁国储新上计。 太仓日富中邦最。 宣室夜思前席对。 归心怡悦酒肠宽，不泛千锺应不醉。 寒蝉凄切。 对长亭晚，骤雨初歇。 都门帐饮无绪，留恋处、兰舟催发。 执手相看泪眼，竟无语凝噎。 念去去、千里烟波，暮霭沈沈楚天阔。 多情自古伤离别。 更那堪、冷落清秋节。 今宵酒醒何处，杨柳岸、晓风残月。 此去经年，应是良辰、好景虚设。 便纵有、千种风情，更与何人说。 前时小饮春庭院。 悔放笙歌散。 归来中夜酒醺醺，惹起旧愁无限。 虽看坠楼换马，争奈不是鸳鸯伴。 朦胧暗想如花面。 欲梦还惊断。 和衣拥被不成眠，一枕万回千转。 惟有画梁，新来双燕，彻曙闻长叹。 萧氏贤夫妇，茅家好弟兄。 羽轮飙驾赴层城。 高会尽仙卿。 一曲云谣为寿。 倒尽金壶碧酒。 醺酣争撼白榆花。 踏碎九光霞。 伫倚危楼风细细。 望极春愁，黯黯生天际。 草色烟光残照里。 无言谁会凭阑意。 拟把疏狂图一醉。 对酒当歌，强乐还无味。 衣带渐宽终不悔。 为伊消得人憔悴。 蜀锦地衣丝步障。 屈曲回廊，静夜闲寻访。 玉砌雕阑新月上。 朱扉半掩人相望。 旋暖熏炉温斗帐。 玉树琼枝，迤逦相偎傍。 酒力渐浓春思荡。 鸳鸯绣被翻红浪。 梦觉、透窗风一线，寒灯吹息。 那堪酒醒，又闻空阶，夜雨频滴。 嗟因循、久作天涯客。 负佳人、几许盟言，便忍把、从前欢会，陡顿翻成忧戚。 愁极。 再三追思，洞房深处，几度饮散歌阑，香暖鸳鸯被，岂暂时疏散，费伊心力。 殢云尤雨，有万般千种，相怜相惜。 恰到如今，天长漏永，无端自家疏隔。 知何时、却拥秦云态，愿低帏昵枕，轻轻细说与，江乡夜夜，数寒更思忆。 冻水消痕，晓风生暖，春满东郊道。 迟迟淑景，烟和露润，偏绕长堤芳草。 断鸿隐隐归飞，江天杳杳。 遥山变色，妆眉淡扫。 目极千里，闲倚危樯迥眺。 动几许、伤春怀抱。 念何处、韶阳偏早。 想帝里看看，名园芳树，烂漫莺花好。 追思往昔年少。 继日恁、把酒听歌，量金买笑。 别后暗负，光阴多少。 恋帝里，金谷园林，平康巷陌，触处繁华，连日疏狂，未尝轻负，寸心双眼。 况佳人、尽天外行云，掌上飞燕。 向玳筵、一一皆妙选。 长是因酒沈迷，被花萦绊。 更可惜、淑景亭台，暑天枕簟。 霜月夜凉，雪霰朝飞，一岁风光，尽堪随分，俊游清宴。 算浮生事，瞬息光阴，锱铢名宦。 正欢笑，试恁暂时分散。 却是恨雨愁云，地遥天远。 晓来天气浓淡，微雨轻洒。 近清明，风絮巷陌，烟草池塘，尽堪图画。 艳杏暖、妆脸匀开，弱柳困、宫腰低亚。 是处丽质盈盈，巧笑嬉嬉，手簇秋千架。 戏彩球罗绶，金鸡芥羽，少年驰骋，芳郊绿野。 占断五陵游，奏脆管、繁弦声和雅。 向名园深处，争泥画轮，竞羁宝马。 取次罗列杯盘，就芳树、绿阴红影下。 舞婆娑，歌宛转，仿佛莺娇燕姹。 寸珠片玉，争似此、浓欢无价。 任他美酒，十千一斗，饮竭仍解金貂贳。 恣幕天席地，陶陶尽醉太平，且乐唐虞景化。 须信艳阳天，看未足、已觉莺花谢。 对绿蚁翠蛾，怎忍轻舍。 天幕清和堪宴聚。 想得尽、高阳俦侣。 皓齿善歌长袖舞。 渐引入、醉乡深处。 晚岁光阴能几许。 这巧宦、不须多取。 共君把酒听杜宇。 解再三、劝人归去。 残蝉渐绝。 傍碧砌修梧，败叶微脱。 风露凄清，正是登高时节。 东篱霜乍结。 绽金蕊、嫩香堪折。 聚宴处，落帽风流，未饶前哲。 把酒与君说。 恁好景佳辰，怎忍虚设。 休效牛山，空对江天凝咽。 尘劳无暂歇。 遇良会、剩偷欢悦。 歌声阕。 杯兴方浓，莫便中辍。 长安古道马迟迟。 高柳乱蝉栖。 夕阳岛外，秋风原上，目断四天垂。 归云一去无踪迹，何处是前期。 狎兴生疏，酒徒萧索，不似去年时。 层波潋滟远山横。 一笑一倾城。 酒容红嫩，歌喉清丽，百媚坐中生。 墙头马上初相见，不准拟、恁多情。 昨夜杯阑，洞房深处，特地快逢迎。 世间尤物意中人。 轻细好腰身。 香帏睡起，发妆酒酽，红脸杏花春。 娇多爱把齐纨扇，和笑掩朱唇。 心性温柔，品流详雅，不称在风尘。 晚秋天。 一霎微雨洒庭轩。 槛菊萧疏，井梧零乱惹残烟。 凄然。 望江关。 飞云黯淡夕阳间。 当时宋玉悲感，向此临水与登山。 远道迢递，行人凄楚，倦听陇水潺湲。 正蝉吟败叶，蛩响衰草，相应喧喧。 孤馆度日如年。 风露渐变，悄悄至更阑。 长天净，绛河清浅，皓月婵娟。 思绵绵。 夜永对景，那堪屈指，暗想从前。 未名未禄，绮陌红楼，往往经岁迁延。 帝里风光好，当年少日，暮宴朝欢。 况有狂朋怪侣，遇当歌、对酒竞留连。 别来迅景如梭，旧游似梦，烟水程何限。 念利名、憔悴长萦绊。 追往事、空惨愁颜。 漏箭移、稍觉轻寒。 渐呜咽、画角数声残。 对闲窗畔，停灯向晓，抱影无眠。 冻云黯淡天气，扁舟一叶，乘兴离江渚。 渡万壑千岩，越溪深处。 怒涛渐息，樵风乍起，更闻商旅相呼。 片帆高举。 泛画鹢、翩翩过南浦。 望中酒旆闪闪，一簇烟村，数行霜树。 残日下，渔人鸣榔归去。 败荷零落，衰杨掩映，岸边两两三三，浣沙游女。 避行客、含羞笑相语。 到此因念，绣阁轻抛，浪萍难驻。 叹后约丁宁竟何据。 惨离怀，空恨岁晚归期阻。 凝泪眼、杳杳神京路。 断鸿声远长天暮。 叹笑筵歌席轻抛亸。 背孤城、几舍烟村停画舸。 更深钓叟归来，数点残灯火。 被连绵宿酒醺醺，愁无那。 寂寞拥、重衾卧。 又闻得、行客扁舟过。 篷窗近，兰棹急，好梦还惊破。 念平生、单栖踪迹，多感情怀，到此厌厌，向晓披衣坐。 酒醒。 梦才觉，小阁香炭成煤，洞户银蟾移影。 人寂静。 夜永清寒，翠瓦霜凝。 疏帘风动，漏声隐隐，飘来转愁听。 怎向心绪，近日厌厌长似病。 凤楼咫尺，佳期杳无定。 展转无眠，粲枕冰冷。 香虬烟断，是谁与把重衾整。 初过元宵三五。 慵困春情绪。 灯月阑珊嬉游处。 游人尽、厌欢聚。 凭仗如花女。 持杯谢、酒朋诗侣。 馀酲更不禁香醑。 歌筵罢、且归去。 帝里疏散，数载酒萦花系，九陌狂游。 良景对珍筵恼，佳人自有风流。 劝琼瓯。 绛唇启、歌发清幽。 被举措、艺足才高，在处别得艳姬留。 浮名利，拟拼休。 是非莫挂心头。 富贵岂尤人，时会高志须酬。 莫闲愁。 共绿蚁、红粉相尤。 向绣幄，醉倚芳姿睡，算除此外何求。 望处雨收云断，凭阑悄悄，目送秋光。 晚景萧疏，堪动宋玉悲凉。 水风轻、苹花渐老，月露冷、梧叶飘黄。 遣情伤。 故人何在，烟水茫茫。 难忘。 文期酒会，几孤风月，屡变星霜。 海阔山遥，未知何处是潇湘。 念双燕、难凭远信，指暮天、空识归航。 黯相望。 断鸿声里，立尽斜阳。 淡荡素商行暮，远空雨歇，平野烟收。 满目江山，堪助楚客冥搜。 素光动、云涛涨晚，紫翠冷、霜巘横秋。 景清幽。 渚兰香谢，汀树红愁。 良俦。 西风吹帽，东篱携酒，共结欢游。 浅酌低吟，坐中俱是饮家流。 对残晖、登临休叹，赏令节、酩酊方酬。 且相留。 眼前尤物，盏里忘忧。 万恨千愁，将年少、衷肠牵系。 残梦断、酒醒孤馆，夜长无味。 可惜许枕前多少意，到如今两总无终始。 独自个、赢得不成眠，成憔悴。 添伤感，将何计。 空只恁，厌厌地。 无人处思量，几度垂泪。 不会得都来些子事，甚恁底死难拚弃。 待到头、终久问伊看，如何是。 乘兴，闲泛兰舟，渺渺烟波东去。 淑气散幽香，满蕙兰汀渚。 绿芜平畹，和风轻暖，曲岸垂杨，隐隐隔、桃花圃。 芳树外，闪闪酒旗遥举。 羁旅。 渐入三吴风景，水村渔市。 闲思更远神京，抛掷幽会小欢何处。 不堪独倚危樯，凝情西望日边，繁华地、归程阻。 空自叹当时，言约无据。 伤心最苦。 伫立对、碧云将暮。 关河远，怎奈向、此时情绪。 长空降瑞，寒风翦，淅淅瑶花初下。 乱飘僧舍，密洒歌楼，迤逦渐迷鸳瓦。 好是渔人，披得一蓑归去，江上晚来堪画。 满长安，高却旗亭酒价。 幽雅。 乘兴最宜访戴，泛小棹、越溪潇洒。 皓鹤夺鲜，白鹇失素，千里广铺寒野。 须信幽兰歌断，彤云收尽，别有瑶台琼榭。 放一轮明月，交光清夜。 何事春工用意。 绣画出、万红千翠。 艳杏夭桃，垂杨芳草，各斗雨膏烟腻。 如斯佳致。 早晚是、读书天气。 渐渐园林明媚。 便好安排欢计。 论槛买花，盈车载酒，百琲千金邀妓。 何妨沈醉。 有人伴、日高春睡。 鸣珂碎撼都门晓，旌幢拥下天人。 马摇金辔破香尘。 壶浆盈路，欢动一城春。 扬州曾是追游地，酒台花径仍存。 凤箫依旧月中闻。 荆王魂梦，应认岭头云。 冻云深，淑气浅，寒欺绿野。 轻雪伴、早梅飘谢。 艳阳天，正明媚，却成潇洒。 玉人歌，画楼酒，对此景、骤增高价。 卖花巷陌，放灯台榭。 好时节、怎生轻舍。 赖和风，荡霁蔼，廓清良夜。 玉尘铺，桂华满，素光里、更堪游冶。 月华边。 万年芳树起祥烟。 帝居壮丽，皇家熙盛，宝运当千。 端门清昼，觚稜照日，双阙中天。 太平时、朝野多欢。 遍锦街香陌，钧天歌吹，阆苑神仙。 昔观光得意，狂游风景，再睹更精妍。 傍柳阴，寻花径，空恁亸辔垂鞭。 乐游雅戏，平康艳质，应也依然。 仗何人、多谢婵娟。 道宦途踪迹，歌酒情怀，不似当年。 倚危楼伫立，乍萧索、晚晴初。 渐素景衰残，风砧韵响，双树红疏。 云衢。 见新雁过，奈佳人自别阻音书。 空遣悲秋念远，寸肠万恨萦纡。 皇都。 暗想欢游，成往事、动欷歔。 念对酒当歌，低帏并枕，翻恁轻孤。 归途。 纵凝望处，但斜阳暮霭满平芜。 赢得无言悄悄，凭阑尽日踟蹰。 古繁华茂苑，是当日、帝王州。 咏人物鲜明，土风细腻，曾美诗流。 寻幽。 近香径处，聚莲娃钓叟簇汀洲。 晴景吴波练静，万家绿水朱楼。 凝旒。 乃眷东南，思共理、命贤侯。 继梦得文章，乐天惠爱，布政优优。 鳌头。 况虚位久，遇名都胜景阻淹留。 赢得兰堂酝酒，画船携妓欢游。 天将奇艳与寒梅。 乍惊繁杏腊前开。 暗想花神、巧作江南信，鲜染燕脂细翦裁。 寿阳妆罢无端饮，凌晨酒入香腮。 恨听烟坞深中，谁恁吹羌管逐风来。 绛雪纷纷落翠苔。 水乡天气，洒蒹葭、露结寒生早。 客馆更堪秋杪。 空阶下、木叶飘零，飒飒声乾，狂风乱扫。 当无绪、人静酒初醒，天外征鸿，知送谁家归信，穿云悲叫。 蛩响幽窗，鼠窥寒砚，一点银釭闲照。 梦枕频惊，愁衾半拥，万里归心悄悄。 往事追思多少。 赢得空使方寸扰。 断不成眠，此夜厌厌，就中难晓。 翦裁用尽春工意。 浅蘸朝霞千万蕊。 天然淡泞好精神，洗尽严妆方见媚。 风亭月榭闲相倚。 紫玉枝梢红蜡蒂。 假饶花落未消愁，煮酒杯盘催结子。 楼锁轻烟，水横斜照，遥山半隐愁碧。 片帆岸远，行客路杳，簇一天寒色。 楚梅映雪数枝艳，报青春消息。 年华梦促，音信断、声远飞鸿南北。 算伊别来无绪，翠消红减，双带长抛掷。 但泪眼沈迷，看朱成碧。 惹闲愁堆积。 雨意云情，酒心花态，孤负高阳客。 梦难极。 和梦也、多时间隔。 忆绣衾相向轻轻语。 屏山掩、红蜡长明，金兽盛熏兰炷。 何期到此，酒态花情顿孤负。 柔肠断、还是黄昏，那更满庭风雨。 听空阶和漏，碎声斗滴愁眉聚。 算伊还共谁人，争知此冤苦。 念千里烟波，迢迢前约，旧欢慵省，一向无心绪。 一夜狂风雨。 花英坠、碎红无数。 垂杨漫结黄金缕。 尽春残、萦不住。 蝶稀蜂散知何处。 殢尊酒、转添愁绪。 多情不惯相思苦。 休惆怅、好归去。 繁华锦烂。 已恨归期晚。 翠减红稀莺似懒。 特地柔肠欲断。 不堪尊酒频倾。 恼人转转愁生。 □□□□□□，多情争似无情。 晚晴初，淡烟笼月，风透蟾光如洗。 觉翠帐、凉生秋思。 渐入微寒天气。 败叶敲窗，西风满院，睡不成还起。 更漏咽、滴破忧心，万感并生，都在离人愁耳。 天怎知、当时一句，做得十分萦系。 夜永有时，分明枕上，觑着孜孜地。 烛暗时酒醒，元来又是梦里。 睡觉来、披衣独坐，万种无憀情意。 怎得伊来，重谐云雨，再整馀香被。 祝告天发愿，从今永无抛弃。 闻人语著仙卿字。 瞋情恨意还须喜。 何况草长时。 酒前频共伊。 娇香堆宝帐。 月到梨花上。 心事两人知。 掩灯罗幕垂。 清歌逐酒。 腻脸生红透。 樱小杏青寒食后。 衣换缕金轻绣。 画堂新月朱扉。 严城夜鼓声迟。 细看玉人娇面，春光不在花枝。 好梦才成又断。 日晚起、云亸梳鬟。 秀脸拂新红，酒入娇眉眼，薄衣减春寒。 红柱溪桥波平岸。 画阁外、落日西山。 不分闲花并蒂，秋藕连根，何时重得双眠。 芳菲节。 芳菲节。 天意应不虚设。 对酒高歌玉壶阙。 慎莫负、狂风月。 人间万事何时歇。 空赢得、鬓成雪。 我有闲愁与君说。 且莫用、轻离别。 来时露裛衣香润。 彩绦垂鬓。 卷帘还喜月相亲，把酒更、花相近。 西去阳关休问。 未歌先恨。 玉峰山下水长流，流水尽、情无尽。 昨夜小筵欢纵。 烛房深、舞鸾歌凤。 酒迷花困共厌厌，倚朱弦、未成归弄。 峡雨忽收寻断梦。 依前是、画楼钟动。 争拂雕鞍葱葱去，万千恨、不能相送。 锦筵红，罗幕翠。 侍宴美人姝丽。 十五六，解怜才。 劝人深酒杯。 黛眉长，檀口小。 耳畔向人轻道。 柳阴曲，是儿家。 门前红杏花。 相君家，宾宴集。 秋叶晓霜红湿。 帘额动，水纹浮。 缬花相对流。 薄霞衣，酣酒面。 重抱琵琶轻按。 回画拨，抹幺弦。 一声飞露蝉。 醉后和衣倒，愁来殢酒醺。 困人天气近清明。 尽日厌厌□脸、浅含颦。 睡觉□□恨，依然月映门。 楚天何处觅行云。 唯有暗灯残漏、伴消魂。 花前月下暂相逢。 苦恨阻从容。 何况酒醒梦断，花谢月朦胧。 花不尽，月无穷。 两心同。 此时愿作，杨柳千丝，绊惹春风。 西湖杨柳风流绝。 满缕青春看赠别。 墙头簌簌暗飞花，山外阴阴初落月。 秦姬秾丽云梳发。 持酒唱歌留晚发。 骊驹应解恼人情，欲出重城嘶不歇。 帽檐风细马蹄尘。 常记探花人。 露英千样，粉香无尽，蓦地酒初醒。 探花人向花前老，花上旧时春。 行歌声外，靓妆丛里，须贵少年身。 四堂互映，双门并丽，龙阁开府。 郡美东南第一，望故苑、楼台霏雾。 垂柳池塘，流泉巷陌，吴歌处处。 近黄昏，渐更宜良夜，簇簇繁星灯烛，长衢如昼，暝色韶光，几许粉面，飞甍朱户。 和煦。 雁齿桥红，裙腰草绿，云际寺、林下路。 酒熟梨花宾客醉，但觉满山潇鼓。 尽朋游、同民乐，芳菲有主。 自此归从泥诏，去指沙堤，南屏水石，西湖风月，好作千骑行春，画图写取。 水调数声持酒听。 午醉醒来愁未醒。 送春春去几时回，临晚镜。 伤流景。 往事后期空记省。 沙上并禽池上暝。 云破月来花弄影。 重重帘幕密遮灯，风不定。 人初静。 明日落红应满径。 镂牙歌板齿如犀。 串珠齐。 画桥西。 杂花池院，风幕卷金泥。 酒入四肢波入鬓，娇不尽，翠眉低。 使君欲醉离亭酒。 酒醒离愁转有。 紫禁多时虚右。 苕霄留难久。 一声歌掩双罗袖。 日落乱山春后。 犹有东城烟柳。 青荫长依旧。 听歌持酒且休行。 云树几程程。 眼看檐牙，手搓花蕊，未必两无情。 拓夫滩上闻新雁，离袖掩盈盈。 此恨无穷，远如江水，东去几时平。 碧玉篦扶坠髻云。 莺黄衫子退红裙。 妆样巧将花草竞。 相并。 要教人意胜於春。 酒眼茸茸香拂面。 □见。 丹青宁似镜中真。 自是有情偏小小。 向道。 江东谁信更无人。 浴殿词臣亦议兵。 禁中颇牧党羌平。 诏卷促归难自缓。 溪馆。 彩花千数酒泉清。 春草未青秋叶暮。 □去。 一家行色万家情。 可恨黄莺相识晚。 望断。 湖边亭上不闻声。 插花劝酒盐桥馆。 召节促行龙阙远。 吴船渐起晚潮生，蛮榼未空寒日短。 庆门奕世隆宸眷。 归到月陂梅已绽。 有情愿寄向南枝，图得洛阳春色看。 艳色不须妆样。 风韵好天真，画毫难上。 花影滟金尊，酒泉生浪。 镇欲留春，傍花为春唱。 银塘玉宇空旷。 冰齿映轻唇，蕊红新放。 声宛转，疑随烟香悠扬。 对暮林静，寥寥振清响。 华灯火树红相斗。 往来如昼。 桥河水白天青，讶别生星斗。 落梅秾李还依旧。 宝钗沽酒。 晓蟾残漏心情，恨雕鞍归后。 酒面滟金鱼。 吴娃唱。 吴潮上。 玉殿白麻书。 待君归后除。 勾留风月好。 平湖晓。 翠峰孤。 此景出关无。 西州空画图。 青楼宴，靓女荐瑶杯。 一曲白云江月满，际天拖练夜潮来。 人物误瑶台。 醺醺酒，拂拂上双腮。 媚脸已非朱淡粉，香红全胜雪笼梅。 标格外尘埃。 春城三二月。 禁柳飘绵未歇。 仙篽生香，轻云凝紫，临层阙。 歌掌明珠滑。 酒脸红霞发。 华省名高，少年得意时节。 画刻三题彻。 梯汉同登蟾窟。 玉殿初宣，银袍齐脱，生仙骨。 花探都门晓，马跃芳衢阔。 宴罢东风，鞭梢一行飞雪。 野绿连空，天青垂水，素色溶漾都净。 柔柳摇摇，坠轻絮无影。 汀洲日落人归，修巾薄袂，撷香拾翠相竞。 如解凌波，泊烟渚春暝。 采绦朱索新整。 宿绣屏、画船风定。 金凤响双槽，弹出今古幽思谁省。 玉盘大小乱珠迸。 酒上妆面，花艳媚相并。 重听。 尽汉妃一曲，江空月静。 舞雪歌云。 闲淡妆匀。 蓝溪水、深染轻裙。 酒香醺脸，粉色生春。 更巧谈话，美情性，好精神。 江空无畔，凌波何处，月桥边、青柳朱门。 断钟残角，又送黄昏。 奈心中事，眼中泪，意中人。 武林乡，占第一湖山，咏画争巧。 鹫石飞来，倚翠楼烟霭，清猿啼晓。 况值禁垣师帅，惠政流入欢谣。 朝暮万景，寒潮弄月，乱峰回照。 天使寻春不早。 并行乐，免有花愁花笑。 持酒更听，红儿肉声长调。 潇湘故人未归，但目送游云孤鸟。 际天杪。 离情尽寄芳草。 溪女送花随处，沙鸥避乐分行。 游舸已如图障里，小屏犹画潇湘。 人面新生酒艳，日痕更欲春长。 衣上交枝斗色，钗头比翼相双。 片段落霞明水底，风纹时动妆光。 宾从夜归无月，千灯万火河塘。 流泉宛转双开窦。 带染轻纱皱。 何人暗得金船酒。 拥罗绮前后。 绿定见花影，并照与、艳妆争秀。 行尽曲名，休更再歌杨柳。 光生飞动摇琼甃。 隔障笙箫奏。 须知短景欢无足，又还过清昼。 翰阁迟归来，传骑恨、留住难久。 异日凤凰池上，为谁思旧。 红粉苔墙。 透新春消息，梅粉先芳。 奇葩异卉，汉家宫额涂黄。 何人斗巧，运紫檀、翦出蜂房。 应为是、中央正色，东君别与清香。 仙姿自称霓裳。 更孤标俊格，非雪凌霜。 黄昏院落，为谁密解罗囊。 银瓶注水，浸数枝、小阁幽窗。 春睡起，纤条在手，厌厌宿酒残妆。 乍暖还轻冷。 风雨晚来方定。 庭轩寂寞近清明，残花中酒，又是去年病。 楼头画角风吹醒。 入夜重门静。 那堪更被明月，隔墙送过秋千影。 野树秋声满。 对雨壁、风灯乱。 云低翠帐，烟销素被，签动重幔。 甚客怀、先自无消遣。 更篱落、秋虫叹。 叹樊川、风流减。 旧欢难得重见。 停酒说扬州，平山月、应照棋观。 绿绮为谁弹，空传广陵散。 但光纱短帽，窄袖轻衫，犹记竹西庭院。 老鹤何时去，认琼花一面。 碧波落日寒烟聚，望遥山、迷离红树。 小艇载人来，约尊酒、商量歧路。 衰柳断桥西，共携手、攀条无语。 水际见鷖凫，一对对、眠沙溆。 西陵松柏青如故。 翦烟花、幽兰啼露。 油壁间花骢，那禁得、风吹细雨。 饶他此后更思量，总莫似、当筵情绪。 镜面绿波平，照几度、人来去。 忆得去年今日，黄花已满东篱。 曾与玉人临小槛，共折香英泛酒卮。 长条插鬓垂。 人貌不应迁换，珍丛又睹芳菲。 重把一尊寻旧径，所惜光阴去似飞。 风飘露冷时。 湖上西风斜日，荷花落尽红英。 金菊满丛珠颗细，海燕辞巢翅羽轻。 年年岁岁情。 美酒一杯新熟，高歌数阕堪听。 不向尊前同一醉，可奈光阴似水声。 迢迢去未停。 阆苑瑶台风露秋。 整鬟凝思捧觥筹。 欲归临别强迟留。 月好谩成孤枕梦，酒阑空得两眉愁。 此时情绪悔风流。 三月和风满上林。 牡丹妖艳直千金。 恼人天气又春阴。 为我转回红脸面，向谁分付紫檀心。 有情须殢酒杯深。 青杏园林著酒香。 佳人初试薄罗裳。 柳丝无力燕飞忙。 乍雨乍晴花自落，闲愁闲闷日偏长。 为谁消瘦减容光。 一曲新词酒一杯。 去年天气旧亭台。 夕阳西下几时回。 无可奈何花落去，似曾相识燕归来。 小园香径独徘徊。 红蓼花香夹岸稠。 绿波春水向东流。 小船轻舫好追游。 渔父酒醒重拨棹，鸳鸯飞去却回头。 一杯销尽两眉愁。 小阁重帘有燕过。 晚花红片落庭莎。 曲阑干影入凉波。 一霎好风生翠幕，几回疏雨滴圆荷。 酒醒人散得愁多。 宿酒才醒厌玉卮。 水沈香冷懒熏衣。 早梅先绽日边枝。 寒雪寂寥初散后，春风悠扬欲来时。 小屏闲放画帘垂。 湖上西风急暮蝉。 夜来清露湿红莲。 少留归骑促歌筵。 为别莫辞金盏酒，入朝须近玉炉烟。 不知重会是何年。 一向年光有限身。 等闲离别易消魂。 酒筵歌席莫辞频。 满目山河空念远，落花风雨更伤春。 不如怜取眼前人。 玉碗冰寒滴露华。 粉融香雪透轻纱。 晚来妆面胜荷花。 鬓亸欲迎眉际月，酒红初上脸边霞。 一场春梦日西斜。 雪藏梅，烟著柳。 依约上春时候。 初送雁，欲问莺。 绿池波浪生。 探花开，留客醉。 忆得去年情味。 金盏酒，玉炉香。 任他红日长。 菊花残，梨叶堕。 可惜良辰虚过。 新酒熟，绮筵开。 不辞红玉杯。 蜀弦高，羌管脆。 慢飐舞娥香袂。 君莫笑，醉乡人。 熙熙长似春。 柳条花颣恼青春。 更那堪、飞絮纷纷。 一曲细丝清脆、倚朱唇。 斟绿酒、掩红巾。 追往事，惜芳辰。 暂时间、留住行云。 端的自家心下、眼中人。 到处里、觉尖新。 春花秋草。 只是催人老。 总把千山眉黛扫。 未抵别愁多少。 劝君绿酒金杯。 莫嫌丝管声催。 兔走乌飞不住，人生几度三台。 春来秋去。 往事知何处。 燕子归飞兰泣露。 光景千留不住。 酒阑人散忡忡。 闲阶独倚梧桐。 记得去年今日，依前黄叶西风。 金风细细。 叶叶梧桐坠。 绿酒初尝人易醉。 一枕小窗浓睡。 紫微朱槿花残。 斜阳却照阑干。 双燕欲归时节，银屏昨夜微寒。 春风不负东君信，遍拆群芳。 燕子双双。 依旧衔泥入杏梁。 须知一盏花前酒，占得韶光。 莫话匆忙。 梦里浮生足断肠。 红英一树春来早，独占芳时。 我有心期。 把酒攀条惜绛蕤。 无端一夜狂风雨，暗落繁枝。 蝶怨莺悲。 满眼春愁说向谁。 时光只解催人老，不信多情。 长恨离亭。 泪滴春衫酒易醒。 梧桐昨夜西风急，淡月胧明。 好梦频惊。 何处高楼雁一声。 烛飘花，香掩烬。 中夜酒初醒。 画楼残点两三声。 窗外月胧明。 晓帘垂，惊鹊去。 好梦不知何处。 南园春色已归来。 庭树有寒梅。 霜华满树，兰凋蕙惨，秋艳入芙蓉。 胭脂嫩脸，金黄轻蕊，犹自怨西风。 前欢往事，当歌对酒，无限到心中。 更凭朱槛忆芳容。 肠断一枝红。 三月暖风，开却好花无限了，当年丛下落纷纷。 最愁人。 长安多少利名身。 若有一杯香桂酒，莫辞花下醉芳茵。 且留春。 春色初来，遍拆红芳千万树，流莺粉蝶斗翻飞。 恋香枝。 劝君莫惜缕金衣。 把酒看花须强饮，明朝后日渐离披。 惜芳时。 东风昨夜回梁苑。 日脚依稀添一线。 旋开杨柳绿蛾眉，暗拆海棠红粉面。 无情一去云中雁。 有意归来梁上燕。 有情无意且休论，莫向酒杯容易散。 帘旌浪卷金泥凤。 宿醉醒来长瞢鬆。 海棠开后晓寒轻，流絮飞时春睡重。 美酒一杯谁与共。 往事旧欢时节动。 不如怜取眼前人，免更劳魂兼役梦。 朱帘半下香销印。 二月东风催柳信。 琵琶旁畔且寻思，鹦鹉前头休借问。 惊鸿去后生离恨。 红日长时添酒困。 未知心在阿谁边，满眼泪珠言不尽。 杏梁归燕双回首。 黄蜀葵花开应候。 画堂元是降生辰，玉盏更斟长命酒。 炉中百和添香兽。 帘外青蛾回舞袖。 此时红粉感恩人，拜向月宫千岁寿。 紫薇朱槿繁开后。 枕簟微凉生玉漏。 玳筵初启日穿帘，檀板欲开香满袖。 红衫侍女频倾酒。 龟鹤仙人来献寿。 欢声喜气逐时新，青鬓玉颜长似旧。 春葱指甲轻拢拈。 五彩条垂双袖卷。 雪香浓透紫檀槽，胡语急随红玉腕。 当头一曲情无限。 入破铮琮金凤战。 百分芳酒祝长春，再拜敛容抬粉面。 青梅煮酒斗时新。 天气欲残春。 东城南陌花下，逢著意中人。 回绣袂，展香茵。 叙情亲。 此情拼作，千尺游丝，惹住朝云。 秋风吹绽北池莲。 曙云楼阁鲜。 画堂今日嘉会，齐拜玉炉烟。 斟美酒，祝芳筵。 奉觥船。 宜春耐夏，多福庄严，富贵长年。 世间荣贵月中人。 嘉庆在今辰。 兰堂帘幕高卷，清唱遏行云。 持玉盏，敛红巾。 祝千春。 榴花寿酒，金鸭炉香，岁岁长新。 二月春风，正是杨花满路。 那堪更、别离情绪。 罗巾掩泪，任粉痕沾污。 争奈向、千留万留不住。 玉酒频倾，宿眉愁聚。 空肠断、宝筝弦柱。 人间后会，又不知何处。 魂梦里、也须时时飞去。 一叶秋高，向夕红兰露坠。 风月好、乍凉天气。 长生此日，见人中嘉瑞。 斟寿酒、重唱妙声珠缀。 凤莞移宫，钿衫回袂。 帘影动、鹊炉香细。 南真宝箓，赐玉京千岁。 良会永、莫惜流霞同醉。 绿树归莺，雕梁别燕。 春光一去如流电。 当歌对酒莫沈吟，人生有限情无限。 弱袂萦春，修蛾写怨。 秦筝宝柱频移雁。 尊中绿醑意中人，花朝月夜长相见。 小径红稀，芳郊绿遍。 高台树色阴阴见。 春风不解禁杨花，濛濛乱扑行人面。 翠叶藏莺，朱帘隔燕。 炉香静逐游丝转。 一场愁梦酒醒时，斜阳却照深深院。 荷叶荷花相间斗。 红娇绿嫩新妆就。 昨日小池疏雨后。 铺锦绣。 行人过去频回首。 倚遍朱阑凝望久。 鸳鸯浴处波文皱。 谁唤谢娘斟美酒。 萦舞袖。 当筵劝我千长寿。 荷叶初开犹半卷。 荷花欲拆犹微绽。 此叶此花真可羡。 秋水畔。 青凉伞映红妆面。 美酒一杯留客宴。 拈花摘叶情无限。 争奈世人多聚散。 频祝愿。 如花似叶长相见。 叶下鵁鶄眠未稳。 风翻露飐香成阵。 仙女出游知远近。 羞借问。 饶将绿扇遮红粉。 一掬蕊黄沾雨润。 天人乞与金英嫩。 试折乱条醒酒困。 应有恨。 芳心拗尽丝无尽。 紫薇枝上露华浓。 起秋风。 管弦声细出帘栊。 象筵中。 仙酒斟云液，仙歌转绕梁虹。 此时佳会庆相逢。 庆相逢。 欢醉且从容。 玉池波浪碧如鳞。 露莲新。 清歌一曲翠眉嚬。 舞华茵。 满酌兰英酒，须知献寿千春。 太平无事荷君恩。 荷君恩。 齐唱《望仙门》。 梨叶疏红蝉韵歇。 银汉风高，玉管声凄切。 枕簟乍凉铜漏咽。 谁教社燕轻离别。 草际蛩吟珠露结。 宿酒醒来，不记归时节。 多少衷肠犹未说。 朱帘一夜朦胧月。 南雁依稀回侧阵。 雪霁墙阴，偏觉兰芽嫩。 中夜梦馀消酒困。 炉香卷穗灯生晕。 急景流年都一瞬。 往事前欢，未免萦方寸。 腊后花期知渐近。 寒梅已作东风信。 庆生辰。 庆生辰是百千春。 开雅宴，画堂高会有诸亲。 钿函封大国，玉色受丝纶。 感皇恩。 望九重、天上拜尧云。 今朝祝寿，祝寿数，比松椿。 斟美酒，至心如对月中人。 一声檀板动，一炷蕙香焚。 祷仙真。 愿年年今日、喜长新。 芳莲九蕊开新艳。 轻红淡白匀双脸。 一朵近华堂。 学人宫样妆。 看时斟美酒。 共祝千年寿。 销得曲中夸。 世间无此花。 人人尽道黄葵淡。 侬家解说黄葵艳。 可喜万般宜。 不劳朱粉施。 摘承金盏酒。 劝我千长寿。 擎作女真冠。 试伊娇面看。 梅蕊雪残香瘦。 罗幕轻寒微透。 多情只是春杨柳。 占断可怜时候。 萧娘劝我杯中酒。 翻红袖。 金乌玉兔长飞走。 争得朱颜依旧。 向晓雪花呈瑞。 飞遍玉城瑶砌。 何人剪碎天边桂。 散作瑶田琼蕊。 萧娘敛尽双蛾翠。 回香袂。 今朝有酒今朝醉。 遮莫更长无睡。 昨日探春消息，湖上绿波平。 无奈绕堤芳草，还向旧痕生。 有酒且醉瑶觥。 更何妨、檀板新声。 谁教杨柳千丝，就中牵系人情。 梅花漏泄春消息。 柳丝长，草芽碧。 不觉星霜鬓边白。 念时光堪惜。 兰堂把酒留嘉客。 对离筵，驻行色。 千里音尘便疏隔。 合有人相忆。 双燕归飞绕画堂。 似留恋虹梁。 清风明月好时光。 更何况、绮筵张。 云衫侍女，频倾寿酒，加意动笙簧。 人人心在玉炉香。 庆佳会、祝延长。 金鸭香炉起瑞烟。 呈妙舞开筵。 阳春一曲动朱弦。 斟美酒、泛觥船。 中秋五日，风清露爽，犹是早凉天。 蟠桃花发一千年。 祝长寿、比神仙。 绿树莺声老。 金井生秋早。 不寒不暖，裁衣按曲，天时正好。 况兰堂逢著寿筵开，见炉香缥缈。 组绣呈纤巧。 歌舞夸妍妙。 玉酒频倾，朱弦翠管，移宫易调。 献金杯重叠祝长生，永消遥奉道。 无利无名，无荣无辱，无烦无恼。 夜灯前、独歌独酌，独吟独笑。 况值群山初雪满，又兼明月交光好。 便假饶百岁拟如何，从他老。 知富贵，谁能保。 知功业，何时了。 算箪瓢金玉，所争多少。 一瞬光阴何足道，但思行乐常不早。 待春来携酒殢东风，眠芳草。 一带江山如画。 风物向秋潇洒。 水浸碧天何处断，翠色冷光相射。 蓼岸荻花中，隐映竹篱茅舍。 天际客帆高挂。 门外酒旗低迓。 多少六朝兴废事，尽入渔樵闲话。 怅望倚危栏，红日无言西下。 六郡酒泉。 贴鬓香云双绾绿。 柳弱花娇，一点春心足。 不肯玉箫闲度曲。 恼人特把青蛾蹙。 静夜溪桥霜薄屋。 独影行歌，惊起双鸾宿。 愁破酒阑闺梦熟。 月斜窗外风敲竹。 娟娟侵鬓妆痕浅。 双眸相媚弯如翦。 一瞬百般宜。 无论笑与啼。 酒阑思翠被。 特故瞢腾地。 生怕促归轮。 微波先注人。 少年不管。 流光如箭。 因循不觉韶光换。 至如今，始惜月满、花满、酒满。 扁舟欲解垂杨岸。 尚同欢宴。 日斜歌阕将分散。 倚兰桡，望水远、天远、人远。 东城渐觉风光好。 縠皱波纹迎客棹。 绿杨烟外晓寒轻，红杏枝头春意闹。 浮生长恨欢娱少。 肯爱千金轻一笑。 为君持酒劝斜阳，且向花间留晚照。 万倾太湖上，朝暮浸寒光。 吴王去后，台榭千古锁悲凉。 谁信蓬山仙子，天与经纶才器，等闲厌名缰。 敛翼下霄汉，雅意在沧浪。 晚秋里，烟寂静，雨微凉。 危亭好景，佳树修竹绕回塘。 不用移舟酌酒，自有青山渌水，掩映似潇湘。 莫问平生意，别有好思量。 昔者王子猷之爱竹，造门不问于主人，陶渊明之卧舆，遇酒便留于道士。 况西湖之胜概，擅东颍之佳名。 虽美景良辰，固多于高会。 而清风明月，幸属于闲人。 并游或结于良朋，乘兴有时而独往。 鸣蛙暂听，安问属官而属私。 曲水临流，自可一觞而一咏。 至欢然而会意，亦傍若于无人。 乃知偶来常胜於特来，前言可信。 所有虽非于己有，其得已多。 因翻旧阕之辞，写以新声之调，敢阵薄伎，聊佐清欢。 画船载酒西湖好，急管繁弦。 玉盏催传。 稳泛平波任醉眠。 行云却在行舟下，空水澄鲜。 俯仰留连。 疑是湖中别有天。 荷花开后西湖好，载酒来时。 不用旌旗。 前后红幢绿盖随。 画船撑入花深处，香泛金卮。 烟雨微微。 一片笙歌醉里归。 残霞夕照西湖好，花坞苹汀。 十顷波平。 野岸无人舟自横。 西南月上浮云散，轩槛凉生。 莲芰香清。 水面风来酒面醒。 画楼钟动君休唱，往事无踪。 聚散匆匆。 今日欢娱几客同。 去年绿鬓今年白，不觉衰容。 明月清风。 把酒何人忆谢公。 楼台向晓。 淡月低云天气好。 翠幕风微。 宛转梁州入破时。 香生舞袂。 楚女腰肢天与细。 汗粉重匀。 酒后轻寒不著人。 歌檀敛袂。 缭绕雕梁尘暗起。 柔润清圆。 百琲明珠一线穿。 樱唇玉齿。 天上仙音心下事。 留往行云。 满坐迷魂酒半醺。 帘幕东风寒料峭。 雪里香梅，先报春来早。 红蜡枝头双燕小。 金刀剪彩呈纤巧。 旋暖金炉薰蕙藻。 酒入横波，困不禁烦恼。 绣被五更春睡好。 罗帏不觉纱窗晓。 南雁依稀回侧阵。 雪霁墙阴，遍觉兰芽嫩。 中夜梦馀消酒困。 炉香卷穗灯生晕。 急景流年都一瞬。 往事前欢，未免萦芳寸。 腊后花期知渐近。 东风已作寒梅信。 面旋落花风荡漾。 柳重烟深，雪絮飞来往。 雨后轻寒犹未放。 春愁酒病成惆怅。 枕畔屏山围碧浪。 翠被华灯，夜夜空相向。 寂寞起来褰绣幌。 月明正在梨花上。 梨叶初红婵韵歇。 银汉风高，玉管声凄切。 枕簟乍凉铜漏彻。 谁教社燕轻离别。 草际虫吟秋露结。 宿酒醒来，不记归时节。 多少衷肠犹未说。 珠帘夜夜朦胧月。 独倚危楼风细细。 望极离愁，黯黯生天际。 草色山光残照里。 无人会得凭阑意。 也拟疏狂图一醉。 对酒当歌，强饮还无味。 衣带渐宽都不悔。 况伊销得人憔悴。 一派潺湲流碧涨。 新亭四面山相向。 翠竹岭头明月上。 迷俯仰。 月轮正在泉中漾。 更待高秋天气爽。 菊花香里开新酿。 酒美宾嘉真胜赏。 红粉唱。 山深分外歌声响。 花底忽闻敲两桨。 逡巡女伴来寻访。 酒盏旋将荷叶当。 莲舟荡。 时时盏里生红浪。 花气酒香清厮酿。 花腮酒面红相向。 醉倚绿阴眠一饷。 惊起望。 船头阁在沙滩上。 露裛娇黄风摆翠。 人间晚秀非无意。 仙格淡妆天与丽。 谁可比。 女真装束真相似。 筵上佳人牵翠袂。 纤纤玉手挼新蕊。 美酒一杯花影腻。 邀客醉。 红琼共作熏熏媚。 对酒当歌劳客劝。 惜花只惜年华晚。 寒艳冷香秋不管。 情眷眷。 凭栏尽日愁无限。 思抱芳期随塞雁。 悔无深意传双燕。 怅望一枝难寄远。 人不见。 楼头望断相思眼。 残春一夜狂风雨。 断送红飞花落树。 人心花意待留春，春色无情容易去。 高楼把酒愁独语。 借问春归何处所。 暮云空阔不知音，惟有绿杨芳草路。 常忆洛阳风景媚。 烟暖风和添酒味。 莺啼宴席似留人，花出墙头如有意。 别来已隔千山翠。 望断危楼斜日坠。 关心只为牡丹红，一片春愁来梦里。 西湖南北烟波阔。 风里丝簧声韵咽。 舞馀裙带绿双垂，酒入香腮红一抹。 杯深不觉琉璃滑。 贪看六么花十八。 明朝车马各西东，惆怅画桥风与月。 蝶飞芳草花飞路。 把酒已嗟春色暮。 当时枝上落残花，今日水流何处去。 楼前独绕鸣蝉树。 忆把芳条吹暖絮。 红莲绿芰亦芳菲，不奈金风兼玉露。 春葱指甲轻拢拈。 五彩垂条双袖卷。 雪香浓透紫檀槽，胡语急随红玉腕。 当头一曲情何限。 入破铮鏦金凤战。 百分芳酒祝长春，再拜敛容抬粉面。 金花盏面红烟透。 舞急香茵随步皱。 青春才子有新词，红粉佳人重劝酒。 也知自为伤春瘦。 归骑休交银烛候。 拟将沈醉为清欢，无奈醒来还感旧。 雪云乍变春云簇。 渐觉年华堪送目。 北枝梅蕊犯寒开，南浦波纹如酒绿。 芳菲次第还相续。 不奈情多无处足。 尊前百计得春归，莫为伤春歌黛蹙。 珠帘半下香销印。 二月东风催柳信。 琵琶傍畔且寻思，鹦鹉前头休借问。 惊鸿过后生离恨。 红日长时添酒困。 未知心在阿谁边，满眼泪珠言不尽。 酒美春浓花世界。 得意人人千万态。 莫教辜负艳阳天，过了堆金何处买。 已去少年无计奈。 且愿芳心长恁在。 闲愁一点上心来，算得东风吹不解。 东风本是开花信。 及至花时风更紧。 吹开吹谢苦匆匆，春意到头无处问。 把酒临风千万恨。 欲扫残红犹未忍。 夜来风雨转离披，满眼凄凉愁不尽。 阴阴树色笼晴昼。 清淡园林春过后。 杏腮轻粉日催红，池面绿罗风卷皱。 佳人向晚新妆就。 圆腻歌喉珠欲溜。 当筵莫放酒杯迟，乐事良辰难入手。 四月园林春去后。 深深密幄阴初茂。 折得花枝犹在手。 香满袖。 叶间梅子青如豆。 风雨时时添气候。 成行新笋霜筠厚。 题就送春诗几首。 聊对酒。 樱桃色照银盘溜。 五月榴花妖艳烘。 绿杨带雨垂垂重。 五色新丝缠角粽。 金盘送。 生绡画扇盘双凤。 正是浴兰时节动。 菖蒲酒美清尊共。 叶里黄骊时一弄。 犹瞢忪。 等闲惊破纱窗梦。 十二月严凝天地闭。 莫嫌台榭无花卉。 惟有酒能欺雪意。 增豪气。 直教耳热笙歌沸。 陇上雕鞍惟数骑。 猎围半合新霜里。 霜重鼓声寒不起。 千人指。 马前一雁寒空坠。 二月春期看已半。 江边春色青犹短。 天气养花红日暖。 深深院。 真珠帘额初飞燕。 渐觉衔杯心绪懒。 酒侵花脸娇波慢。 一捻闲愁无处遣。 牵不断。 游丝百尺随风远。 四月芳林何悄悄。 绿阴满地青梅小。 南陌采桑何窈窕。 争语笑。 乱丝满腹吴蚕老。 宿酒半醒新睡觉。 雏莺相语匆匆晓。 惹得此情萦寸抱。 休临眺。 楼头一望皆芳草。 六月炎蒸何太盛。 海榴灼灼红相映。 天外奇峰千掌迥。 风影定。 汉宫圆扇初成咏。 珠箔初褰深院静。 绛绡衣窄冰肤莹。 睡起日高堆酒兴。 厌厌病。 宿酲和梦何时醒。 律应黄锺寒气苦。 冰生玉水云如絮。 千里乡关空倚慕。 无尺素。 双鱼不食南鸿渡。 把酒遣愁愁已去。 风吹酒力愁还聚。 却忆兽炉追旧处。 头懒举。 炉灰剔尽痕无数。 腊月年光如激浪。 冻云欲折寒根向。 谢女雪诗真绝唱。 无比况。 长堤柳絮飞来往。 便好开尊夸酒量。 酒阑莫遣笙歌放。 此去青春都一饷。 休怅望。 瑶林即日堪寻访。 夭非华艳轻非雾。 来夜半、天明去。 来如春梦不多时，去似朝云何处。 乳鸡酒燕，落星沈月，紞紞城头鼓。 参差渐辨西池树。 朱阁斜欹户。 绿苔深径少人行，苔上屐痕无数。 遗香馀粉，剩衾闲枕，天把多情赋。 世路风波险，十年一别须臾。 人生聚散长如此，相见且欢娱。 好酒能消光景，春风不染髭鬚。 为公一醉花前倒，红袖莫来扶。 把酒祝东风。 且共从容。 垂杨紫陌洛城东。 总是当时携手处，游遍芳丛。 聚散苦匆匆。 此恨无穷。 今年花胜去年红。 可惜明年花更好，知与谁同。 今日北池游。 漾漾轻舟。 波光潋滟柳条柔。 如此春来春又去，白了人头。 好妓好歌喉。 不醉难休。 劝君满满酌金瓯。 纵使花时常病酒，也是风流。 把酒花前欲问他。 对花何吝醉颜酡。 春到几人能烂赏。 何况。 无情风雨等闲多。 艳树香丛都几许。 朝暮。 惜红愁粉奈情何。 好是金船浮玉浪。 相向。 十分深送一声歌。 把酒花前欲问伊。 忍嫌金盏负春时。 红颜不能旬日看。 宜算。 须知开谢只相随。 蝶去蝶来犹解恋。 难见。 回头还是度年期。 莫候饮阑花已尽。 方信。 无人堪与补残枝。 把酒花前欲问公。 对花何事诉金锺。 为问去年春甚处。 虚度。 莺声撩乱一场空。 今岁春来须爱惜。 难得。 须知花面不长红。 待得酒醒君不见。 千片。 不随流水即随风。 把酒花前欲问君。 世间何计可留春。 纵使青春留得住。 虚语。 无情花对有情人。 任是好花须落去。 自古。 红颜能得几时新。 暗想浮生何时好。 唯有。 清歌一曲倒金尊。 过尽韶华不可添。 小楼红日下层檐。 春睡觉来情绪恶。 寂寞。 杨花缭乱拂珠帘。 早是闲愁依旧在。 无奈。 那堪更被宿酲兼。 把酒送春惆怅甚。 长恁。 年年三月病厌厌。 对酒追欢莫负春。 春光归去可饶人。 昨日红芳今绿树。 已暮。 残花飞絮两纷纷。 粉面丽姝歌窈窕。 清妙。 尊前信任醉醺醺。 不是狂心贪燕乐。 自觉。 年来白发满头新。 新正初破，三五银蟾满。 纤手染香罗，剪红莲、满城开遍。 楼台上下，歌管咽春风，驾香轮，停宝马，只待金乌晚。 帝城今夜，罗绮谁为伴。 应卜紫姑神，问归期、相思望断。 天涯情绪，对酒且开颜，春宵短。 春寒浅。 莫待金杯暖。 青杏园林著酒香。 佳人初著薄罗裳。 柳丝摇曳燕飞忙。 乍雨乍晴花自落，闲愁闲闷昼偏长。 为谁消瘦损容光。 灯尽垂花月似霜。 薄帘映月两交光。 酒醺红粉自生香。 双手舞馀拖翠袖，一声歌已釂金觞。 休回娇眼断人肠。 十载相逢酒一卮。 故人才见便开眉。 老来游旧更同谁。 浮世歌欢真易失，宦途离合信难期。 尊前莫惜醉如泥。 梅谢粉，柳拖金。 香满旧园林。 养花天气半晴阴。 花好却愁深。 花无数。 愁无数。 花好却愁春去。 戴花持酒祝东风。 千万莫匆匆。 红艳几枝轻袅。 新被东风开了。 倚烟啼露为谁娇，故惹蝶怜蜂恼。 多情游赏处，留恋向、绿丛千绕。 酒阑欢罢不成归，肠断月斜春老。 罗衫满袖，尽是忆伊泪。 残妆粉，馀香被。 手把金尊酒，未饮先如醉。 但向道，厌厌成病皆因你。 离思迢迢远，一似长江水。 去不断，来无际。 红笺著意写，不尽相思意。 为个甚，相思只在心儿里。 缕金裙窣轻纱，透红莹玉真堪爱。 多情更把，眼儿斜盼，眉儿敛黛。 舞态歌阑，困偎香脸，酒红微带。 便直饶、更有丹青妙手，应难写、天然态。 长恐有时不见，每饶伊、百般娇呆。 眼穿肠断，如今千种，思量无奈。 花谢春归，梦回云散，欲寻难再。 暗消魂，但觉鸳衾凤枕，有馀香在。 几度兰房听禁漏。 臂上残妆，印得香盈袖。 酒力融融香汗透。 春娇入眼横波溜。 不见些时眉已皱。 水阔山遥，乍向分飞后。 大抵有情须感旧。 肌肤拼为伊销瘦。 今朝祖宴。 可怜明夜孤灯馆。 酒醒明月空床满。 翠被重重，不似香肌暖。 愁肠恰似沈香篆。 千回万转萦还断。 梦中若得相寻见。 却愿春宵，一夜如年远。 因倚兰台翠云亸。 睡未足、双眉尚锁。 潜身走向伊行坐。 孜孜地、告他梳裹。 发妆酒冷重温过。 道要饮、除非伴我。 丁香嚼碎偎人睡，犹记恨、夜来些个。 情知须病，奈自家先肯。 天甚教伊恁端正。 忆年时、兰棹独倚春风，相怜处、月影花光相映。 别来凭谁诉，空寄香笺，拟问前欢甚时更。 后约与新期，易失难寻，空肠断、损风流心性。 除只把、芳尊强开颜，奈酒到愁肠，醉了还醒。 尊前一把横波溜。 彼此心儿有。 曲屏深幌解香罗，花灯微透。 偎人欲语眉先皱。 红玉困春酒。 为问鸳衾这回后。 几时重又。 歌时眉黛舞时腰。 无处不娇饶。 初剪菊、欲登高。 天气怯鲛绡。 紫丝障，绿杨桥。 路迢迢。 酒阑歌罢，一度归时，一度魂消。 离怀酒病两忡忡。 倚枕梦无踪。 可怜有人今夜，胆小怯房空。 杨柳绿，杏梢红。 负春风。 迢迢别恨，脉脉归心，付与征鸿。 红楼昨夜相将饮。 月近珠帘花近枕。 银缸照客酒方酣，玉漏催人街已禁。 晚潮去棹浮清浸。 古岸平芜萧索甚。 大都薄宦足离愁，不放双鸳长恁恁。 把酒花前欲问伊。 问伊还记那回时。 黯淡梨花笼月影。 人静。 画堂东畔药阑西。 及至如今都不认。 难问。 有情谁道不相思。 何事碧窗春睡觉。 偷照。 粉痕匀却湿胭脂。 去年残腊。 曾折梅花相对插。 人面而今。 空有花开无处寻。 天天不远。 把酒拈花重发愿。 愿得和伊。 偎雪眠香似旧时。 江南柳，花柳两相柔。 花片落时粘酒盏，柳条低处拂人头。 各自是风流。 江南月，如镜复如钩。 似镜不侵红粉面，似钩不挂画帘头。 长是照离愁。 战胜归来飞捷奏。 倾贺酒。 玉阶遥献南山寿。 把酒花前欲问天。 春来秋去苦茫然。 风雨满枝花满地。 何事。 却教纤草占流年。 试把钿筝重促柱。 无绪。 酒阑清泪滴朱弦。 赖有玉人相顾好。 轻笑。 却疑春色在婵娟。 江南酒，何处味偏浓。 醉卧春风深巷里，晓寻香旆小桥东。 竹叶满金锺。 檀板醉，人面粉生红。 青杏黄梅朱阁上，鲥鱼苦笋玉盘中。 酩酊任愁攻。 江南岸，云树半晴阴。 帆去帆来天亦老，潮生潮落日还沈。 南北别离心。 兴废事，千古一沾襟。 山下孤烟渔市晓，柳边疏雨酒家深。 行客莫登临。 好事争如不遇。 可惜许、多情相误。 月下风前，偷期窃会，共把衷肠分付。 尤云殢雨。 正缱绻、朝朝暮暮。 无奈别离情绪。 和酒病、双眉长聚。 往事凄凉，佳音迢递，似此因缘谁做。 洞云深处。 暗回首、落花飞絮。 怎奈花残又莺老。 槛里青梅数枝小。 新荷长池沼。 当晴昼、燕子声闹。 亭栏花绽颜色好。 风雨催催、等闲开了。 酒醒暗思量，无个事、甚刚烦恼。 谷雨风前，占淑景、名花独秀。 露国色仙姿，品流第一，春工成就。 罗帏护日金泥皱。 映霞腮动檀痕溜。 长记得天上，瑶池阆苑曾有。 千匝绕、红玉阑干，愁只恐、朝云难久。 须款折、绣囊剩戴，细把蜂须频嗅。 佳人再拜抬娇面，敛红巾、捧金杯酒。 献千千寿。 愿长恁、天香满袖。 早岁相期林下，高年同在尊前。 风花绣舞乍晴天。 绿蚁新浮酒面。 身外虚名电转，人间急景梭传。 当筵莫惜听朱弦。 一品归来强健。 和风动□。 □□新年□入手。 世事尘□。 □□□情近酒□。 水开湖□。 □□笙歌波面起。 相与排□。 □□□胜特地□。 夜来风横雨飞狂，满地闲花衰草。 燕子渐归春悄。 帘幕垂清晓。 天将佳景与闲人，美酒宁嫌华皓。 留取旧时欢笑。 莫共秋光老。 暮冬天地闭，正柔木冻折，瑞雪飘飞。 对景见南山，岭梅露、几点清雅容姿。 丹染萼、玉缀枝。 又岂是、一阳有私。 大抵是、化工独许，使占却先时。 霜威莫苦凌持。 此花根性，想群卉争知。 贵用在和羹，三春里、不管绿是红非。 攀赏处、宜酒卮。 醉拈嗅、幽香更奇。 倚阑干、仗何人去，嘱羌管休吹。 宝髻松松挽就，铅华淡淡妆成。 青烟翠雾罩轻盈。 飞絮游丝无定。 相见争如不见，有情何似无情。 笙歌散后酒初醒。 深院月斜人静。 万国仰神京。 礼乐纵横。 葱葱佳气锁龙城。 日御明堂天子圣，朝会簪缨。 九陌六街平。 万国充盈。 青楼弦管酒如渑。 别有隋堤烟柳暮，千古含情。 叶底无风池面静。 掬水佳人，拍破青铜镜。 残月朦胧花弄影。 新梳斜插乌云鬓。 拍索闷怀添酒兴。 旋撷园蔬，随分成盘饤。 说与翠微休急性。 功名富贵皆前定。 登临送目。 正故国晚秋，天气初肃。 千里澄江似练，翠峰如簇。 归帆去棹残阳里，背西风、酒旗斜矗。 彩舟云淡，星河鹭起，画图难足。 念往昔、繁华竞逐。 叹门外楼头，悲恨相续。 千古凭高，对此漫嗟荣辱。 六朝旧事随流水，但寒烟、芳草凝绿。 至今商女，时时犹唱，后庭遗曲。 云垂平野。 掩映竹篱茅舍。 阒寂幽居实潇洒。 是处绿娇红冶。 丈夫运用堂堂。 且莫五角六张。 若有一卮芳酒，逍遥自在无妨。 梅好惟嫌淡伫，天教薄与胭脂。 真妃初出华清池。 酒入琼姬半醉。 东阁诗情易动，高楼玉管休吹。 北人浑作杏花疑。 惟有青枝不似。 雨打江南树。 一夜花开无数。 绿叶渐成阴，下有游人归路。 与君相逢处。 不道春将暮。 把酒祝东风，且莫恁、匆匆去。 春又老。 南陌酒香梅小。 遍地落花浑不扫。 梦回情意悄。 红笺寄与添烦恼。 细写相思多少。 醉后几行书字小。 泪痕都搵了。 海棠乱发皆临水。 君知此处花何似。 凉月白纷纷。 香风隔岸闻。 啭枝黄鸟近。 隔岸声相应。 随意坐莓苔。 飘零酒一杯。 别馆寒砧，孤城画角。 一派秋声入寥廓。 东归燕从海上去，南来雁向沙头落。 楚台风，庾楼月，宛如昨。 无奈被些名利缚。 无奈被他情担阁。 可惜风流总闲却。 当初漫留华表语，而今误我秦楼约。 梦阑时，酒醒后，思量著。 待得明年重把酒。 携手。 那知无雨又无风。 把酒对江梅，花小未禁风力。 何计不教零落，为青春留得。 故人莫问在天涯，尊前苦相忆。 好把素香收取，寄江南消息。 腊后春前暖律催。 日和风软欲开梅。 公方结客寻佳景，我亦忘形趁酒杯。 添歌管，续尊罍。 更阑烛短未能回。 清欢莫待相期约，乘兴来时便可来。 万缕青青，初眠官柳，向人犹未成阴。 据雕鞍马上，拥鼻微吟。 远宦情怀谁问，空嗟壮志销沈。 正好花时节，山城留滞、忍负归心。 别离万里，飘蓬无定，谁念会合难凭。 相聚里，休辞金盏，酒浅还深。 欲把春愁抖擞，春愁转更难禁。 乱山高处，凭阑垂袖，聊寄登临。 金貂贳酒。 乐事可为须趁手。 且醉青春。 白发何曾饶贵人。 凤笙鼍鼓。 况是桃花落红雨。 莫诉觥筹。 炊熟黄粱一梦休。 斗草阶前初见，穿针楼上曾逢。 罗裙香露玉钗风。 靓妆眉沁绿，羞脸粉生红。 流水便随春远，行云终与谁同。 酒醒长恨锦屏空。 相寻梦里路，飞雨落花中。 身外闲愁空满，眼中欢事常稀。 明年应赋送君诗。 细从今夜数，相会几多时。 浅酒欲邀谁劝，深情惟有君知。 东溪春近好同归。 柳垂江上影，梅谢雪中枝。 淡水三年欢意，危弦几夜离情。 晓霜红叶舞归程。 客情今古道，秋梦短长亭。 渌酒尊前清泪，阳关叠里离声。 少陵诗思旧才名。 云鸿相约处，烟雾九重城。 梦后楼台高锁，酒醒帘幕低垂。 去年春恨却来时。 落花人独立，微雨燕双飞。 记得小苹初见，两重心字罗衣。 琵琶弦上说相思。 当时明月在，曾照彩云归。 东野亡来无丽句，于君去后少交亲。 追思往事好沾巾。 白头王建在，犹见咏诗人。 学道深山空自老，留名千载不干身。 酒筵歌席莫辞频。 争如南陌上，占取一年春。 卷絮风头寒欲尽。 坠粉飘红，日日香成阵。 新酒又添残酒困。 今春不减前春恨。 蝶去莺飞无处问。 隔水高楼，望断双鱼信。 恼乱层波横一寸。 斜阳只与黄昏近。 庭院碧苔红叶遍。 金菊开时，已近重阳宴。 日日露荷凋绿扇。 粉塘烟水澄如练。 试倚凉风醒酒面。 雁字来时，恰向层楼见。 几点护霜云影转。 谁家芦管吹秋怨。 醉别西楼醒不记。 春梦秋云，聚散真容易。 斜月半窗还少睡。 画屏闲展吴山翠。 衣上酒痕诗里字。 点点行行，总是凄凉意。 红烛自怜无好计。 夜寒空替人垂泪。 欲减罗衣寒未去。 不卷珠帘，人在深深处。 残杏枝头花几许。 啼红正恨清明雨。 尽日沈香烟一缕。 宿酒醒迟，恼破春情绪。 远信还因归燕误。 小屏风上西江路。 斗鸭池南夜不归。 酒阑纨扇有新诗。 云随碧玉歌声转，雪绕红琼舞袖回。 今感旧，欲沾衣。 可怜人似水东西。 回头满眼凄凉事，秋月春风岂得知。 题破香笺小砑红。 诗篇多寄旧相逢。 西楼酒面垂垂雪，南苑春衫细细风。 花不尽，柳无穷。 别来欢事少人同。 凭谁问取归云信，今在巫山第几峰。 清颍尊前酒满衣。 十年风月旧相知。 凭谁细话当时事，肠断山长水远诗。 金凤阙，玉龙墀。 看君来换锦袍时。 姮娥已有殷勤约，留著蟾宫第一枝。 小令尊前见玉箫。 银灯一曲太妖娆。 歌中醉倒谁能恨，唱罢归来酒未消。 春悄悄，夜迢迢。 碧云天共楚宫遥。 梦魂惯得无拘检，又踏杨花过谢桥。 楚女腰肢越女腮。 粉圆双蕊髻中开。 朱弦曲怨愁春尽，渌酒杯寒记夜来。 新掷果，旧分钗。 冶游音信隔章台。 花间锦字空频寄，月底金鞍竟未回。 绿橘梢头几点春。 似留香蕊送行人。 明朝紫凤朝天路，十二重城五碧云。 歌渐咽，酒初醺。 尽将红泪湿湘裙。 赣江西畔从今日，明月清风忆使君。 轻匀两脸花，淡扫双眉柳。 会写锦笺时，学弄朱弦后。 今春玉钏宽，昨夜罗裙皱。 无计奈情何，且醉金杯酒。 一分残酒霞，两点愁蛾晕。 罗幕夜犹寒，玉枕春先困。 心情翦彩慵，时节烧灯近。 见少别离多，还有人堪恨。 红尘陌上游，碧柳堤边住。 才趁彩云来，又逐飞花去。 深深美酒家，曲曲幽香路。 风月有情时，总是相思处。 可怜娇小。 掌上承恩早。 把镜不知人易老。 欲占朱颜长好。 画堂秋月佳期。 藏钩赌酒归迟。 红烛泪前低语，绿笺花里新词。 春云绿处。 又见归鸿去。 侧帽风前花满路。 冶叶倡条情绪。 红楼桂酒新开。 曾携翠袖同来。 醉弄影娥池水，短箫吹落残梅。 波纹碧皱。 曲水清明后。 折得疏梅香满袖。 暗喜春红依旧。 归来紫陌东头。 金钗换酒消愁。 柳影深深细路，花梢小小层楼。 笙歌宛转。 台上吴王宴。 宫女如花倚春殿。 舞绽缕金衣线。 酒阑画烛低迷。 彩鸳惊起双栖。 月底三千绣户，云间十二琼梯。 双纹彩袖。 笑捧金船酒。 娇妙如花轻似柳。 劝客千春长寿。 艳歌更倚疏弦。 有情须醉尊前。 恰是可怜时候，玉娇今夜初圆。 寒催酒醒。 晓陌飞霜定。 背照画帘残烛影。 斜月光中人静。 锦衣才子西征。 万重云水初程。 翠黛倚门相送，鸾肠断处离声。 小莲未解论心素。 狂似钿筝弦底柱。 脸边霞散酒初醒，眉上月残人欲去。 旧时家近章台住。 尽日东风吹柳絮。 生憎繁杏绿阴时，正碍粉墙偷眼觑。 阿茸十五腰肢好。 天与怀春风味早。 画眉匀脸不知愁，殢酒熏香偏称小。 东城杨柳西城草。 月会花期如意少。 思量心事薄轻云，绿镜台前还自笑。 长杨辇路。 绿满当年携手处。 试逐春风。 重到宫花花树中。 芳菲绕遍。 今日不如前日健。 酒罢凄凉。 新恨犹添旧恨长。 春风未放花心吐。 尊前不拟分明语。 酒色上来迟。 绿须红杏枝。 今朝眉黛浅。 暗恨归时远。 前夜月当楼。 相逢南陌头。 琼酥酒面风吹醒。 一缕斜红临晚镜。 小颦微笑尽妖娆，浅注轻匀长淡净。 手挪梅蕊寻香径。 正是佳期期未定。 春来还为个般愁，瘦损宫腰罗带剩。 离鸾照罢尘生镜。 几点吴霜侵绿鬓。 琵琶弦上语无凭，豆蔻梢头春有信。 相思拼损朱颜尽。 天若多情终欲问。 雪窗休记夜来寒，桂酒已消人去恨。 红绡学舞腰肢软。 旋织舞衣宫样染。 织成云外雁行斜，染作江南春水浅。 露桃宫里随歌管。 一曲霓裳红日晚。 归来双袖酒成痕，小字香笺无意展。 旧香残粉似当初。 人情恨不如。 一春犹有数行书。 秋来书更疏。 衾凤冷，枕鸳孤。 愁肠待酒舒。 梦魂纵有也成虚。 那堪和梦无。 白纻春衫杨柳鞭。 碧蹄骄马杏花鞯。 落英飞絮冶游天。 南陌暖风吹舞榭，东城凉月照歌筵。 赏心多是酒中仙。 家近旗亭酒易酤。 花时长得醉工夫。 伴人歌笑懒妆梳。 户外绿杨春系马，床前红烛夜呼卢。 相逢还解有情无。 日日双眉斗画长。 行云飞絮共轻狂。 不将心嫁冶游郎。 溅酒滴残歌扇字，弄花熏得舞衣香。 一春弹泪说凄凉。 闲弄筝弦懒系裙。 铅华消尽见天真。 眼波低处事还新。 怅恨不逢如意酒，寻思难值有情人。 可怜虚度琐窗春。 翠阁朱阑倚处危。 夜凉闲捻彩箫吹。 曲中双凤已分飞。 绿酒细倾消别恨，红笺小写问归期。 月华风意似当时。 小杏春声学浪仙。 疏梅清唱替哀弦。 似花如雪绕琼筵。 腮粉月痕妆罢后，脸红莲艳酒醒前。 今年水调得人怜。 日高春睡，唤起懒装束。 年年落花时候，惯得娇眠足。 学唱宫梅便好，更暖银笙逐。 黛蛾低绿。 堪教人恨，却似江南旧时曲。 常记东楼夜雪，翠幕遮红烛。 还是芳酒杯中，一醉光阴促。 曾笑阳台梦短，无计怜香玉。 此欢难续。 乞求歌罢，借取归云画堂宿。 春罗薄，酒醒寒。 梦初残。 敧枕片时云雨事，已关山。 楼上斜日阑干。 楼前路、曾试雕鞍。 拼却一襟怀远泪，倚阑看。 翠幕绮筵张。 淑景难忘。 阳关声巧绕雕梁。 美酒十分谁与共，玉指持觞。 晓枕梦高唐。 略话衷肠。 小山池院竹风凉。 明夜月圆帘四卷，今夜思量。 酌酒殷勤。 尽更留春。 忍无情、便赋馀花落，待花前细把、一春心事，问个人人。 莫似花开还谢，愿芳意、且长新。 倚娇红、待得欢期定，向水沈烟底，金莲影下，睡过佳辰。 花信来时，恨无人似花依旧。 又成春瘦。 折断门前柳。 天与多情，不与长相守。 分飞后。 泪痕和酒。 占了双罗袖。 绿勾阑畔，黄昏淡月，携手对残红。 纱窗影里，朦腾春睡，繁杏小屏风。 须愁别后，天高海阔，何处更相逢。 幸有花前，一杯芳酒，欢计莫匆匆。 西溪丹杏，波前媚脸，珠露与深匀。 南楼翠柳，烟中愁黛，丝雨恼娇颦。 当年此处，闻歌殢酒，曾对可怜人。 今夜相思，水长山远，闲卧送残春。 白莲池上当时月，今夜重圆。 曲水兰船。 忆伴飞琼看月眠。 黄花绿酒分携后，泪湿吟笺。 旧事年年。 时节南湖又采莲。 高吟烂醉淮西月，诗酒相留。 明日归舟。 碧藕花中醉过秋。 文姬赠别双团扇，自写银钩。 散尽离愁。 携得清风出画楼。 南苑吹花，西楼题叶，故园欢事重重。 凭阑秋思，闲记旧相逢。 几处歌云梦雨，可怜便、流水西东。 别来久，浅情未有，锦字系征鸿。 年光还少味，开残槛菊，落尽溪桐。 漫留得，尊前淡月西风。 此恨谁堪共说，清愁付、绿酒杯中。 佳期在，归时待把，香袖看啼红。 采莲舟上，夜来陡觉，十分秋意。 懊恼寒花暂时香，与情浅、人相似。 玉蕊歌清招晚醉。 恋小桥风细。 水湿红裙酒初消，又记得、南溪事。 心心念念忆相逢。 别恨谁浓。 就中懊恼难拼处，是擘钗、分钿匆匆。 却似桃源路失，落花空记前踪。 彩笺书尽浣溪红。 深意难通。 强欢殢酒图消遣，到醒来、愁闷还重。 若是初心未改，多应此意须同。 池苑清阴欲就。 还傍送春时候。 眼中人去难欢偶。 谁共一杯芳酒。 朱阑碧砌皆如旧。 记携手。 有情不管别离久。 情在相逢终有。 天教命薄。 青楼占得声名恶。 对酒当歌寻思著。 月户星窗，多少旧期约。 相逢细语初心错。 两行红泪尊前落。 霞觞且共深深酌。 恼乱春宵，翠被都闲却。 小春花信日边来，未上江楼先坼。 今岁东君消息。 还自南枝得。 素衣染尽天香，玉酒添成国色。 一自故溪疏隔。 肠断长相忆。 取次临鸾匀画浅。 酒醒迟来晚。 多情爱惹闲愁，长黛眉低敛。 月底相逢花下见。 有深深良愿。 愿期信、似月如花，须更教长远。 风梢雨叶，绿遍江南岸。 思归倦客，寻芳来最晚。 酒边红日初长，陌上飞花正满。 凄凉数声弦管。 怨春短。 玉人应在，明月楼中画眉懒。 鱼笺锦字，多时音信断。 恨如去水空长，事与行云渐远。 罗衾旧香馀暖。 夜来酒醒清无梦，愁倚阑干。 露滴轻寒。 雨打芙蓉泪不乾。 佳人别后音尘悄，瘦尽难拼。 明月无端。 已过红楼十二间。 黄金殿里。 烛影双龙戏。 劝得官家真个醉。 进酒犹呼万岁。 折旋舞彻伊州。 君恩与整搔头。 一夜御前宣住，六宫多少人愁。 铜驼陌上新正后。 第一风流除是柳。 勾牵春事不如梅，断送离人强似酒。 东君有意偏撋就。 惯得腰肢真个瘦。 阿谁道你不思量，因甚眉头长恁皱。 人生百岁，七十稀少。 更除十年孩童小。 又十年昏老。 都来五十载，一半被、睡魔分了。 那二十五载之中，宁无些个烦恼。 仔细思量，好追欢及早。 遇酒追朋笑傲。 任玉山摧倒。 沈醉且沈醉，人生似、露垂芳草。 幸新来、有酒如渑，结千秋歌笑。 别岸相逢何草草，扁舟两岸垂杨。 绣屏珠箔绮香囊。 酒深歌拍缓，愁入翠眉长。 燕子归来人去也，此时无奈昏黄。 桃花应是我心肠。 不禁微雨，流泪湿红妆。 薰风微动，方樱桃弄色，萱草成窠。 翠帏敞轻罗。 试冰簟初展，几尺湘波。 疏帘广厦，寄潇洒、一枕南柯。 引多少、梦中归绪，洞庭雨棹烟蓑。 惊回处，闲昼永，但时时，燕雏莺友相过。 正绿影婆娑。 况庭有幽花，池有新荷。 青梅煮酒，幸随分、赢得高歌。 功名事、到头终在，岁华忍负清和。 木叶下君山。 空水漫漫。 十分斟酒敛芳颜。 不是渭城西去客，休唱阳关。 醉袖抚危栏。 天淡云闲。 何人此路得生还。 回首夕阳红尽处，应是长安。 说良人滑将张婴。 从来嗜酒，还家镇长酩酊狂酲。 屋上鸣鸠空斗，梁间客燕相惊。 谁与花为主，兰房从此，朝云夕雨两牵萦。 似游丝飘荡，随风无定。 奈何岁华荏苒，欢计苦难凭。 唯见新恩缱绻，连枝并翼，香闺日日为郎，谁知松萝托蔓，一比一毫轻。 不是无心惜落花。 落花无意恋春华。 昨日盈盈枝上笑。 谁道。 今朝吹去落谁家。 把酒临风千种恨。 难问。 梦回云散见无涯。 妙舞清歌谁是主。 回顾。 高城不见夕阳斜。 波上清风，画船明月人归后，渐消残酒。 独自凭阑久。 聚散匆匆，此恨年年有，重回首。 淡烟疏柳。 隐隐芜城漏。 黄金殿里。 烛影双龙戏。 劝得官家真个醉，进酒犹呼万岁。 锦裀舞彻凉州，君恩与整搔头。 一夜御前宣唤，六宫多少人愁。 风折新英，雨肥繁实，又还如豆。 玉核初成，红腮尚浅，齿软酸透。 粉墙低亚，佳人惊见，不管露沾襟袖。 一枝钗子未插，应把手挪频嗅。 相思病酒，只因思此，免使文君眉皱。 入鼎调羹，攀林止渴，功业还依旧。 看看飞燕，衔将春去，又将欲、黄昏时候。 争如向、金盘满捧，共君王对酒。 挂冠神武，来作烟花主。 千里好江山，都尽是、君恩赐与。 风勾月引，催上泛宅时，酒倾玉，脍堆雪，总道神仙侣。 蓑衣箬笠，更著些儿雨。 横笛两三声，晚云中、惊鸥来去。 欲烦妙手，写入散人图，蜗角名，蝇头利，著甚来由顾。 一带江山如画。 景物向秋潇洒。 水浸碧天何处断，霁色冷光相射。 橘树荻花洲，掩映竹篱茅舍。 天际客帆高挂。 烟外酒旗低亚。 多少六朝兴废事，尽入渔樵闲话。 怅望倚层楼，红日无言西下。 金勒狨鞍，西城嫩寒春晓。 路渐入、垂杨芳草。 过平堤，穿绿迳，几声啼鸟。 是处里，谁家杏花临水，依约靓妆窥照。 极目高原，东风露桃烟岛。 望十里、红围绿绕。 更相将、乘酒兴，幽情多少。 待向晚、从头记将归去，说与凤楼人道。 烛影摇红向夜阑，乍酒醒、心情懒。 尊前谁为唱阳关，离恨天涯远。 无奈云沈雨散。 凭阑干、东风泪眼。 海棠开后，燕子来时，黄昏庭院。 金井先秋，梧叶飘黄。 几回惊觉梦初长。 雨微烟淡。 疏雨池塘。 渐蓼花明，菱花冷，藕花凉。 幽人已惯，枕单衾冷，任商飙、催换年光。 问谁相伴，终日清狂。 有竹间风，尊中酒，水边床。 带了黄花，强饮茱萸酒。 去年今日，从驾游西苑。 彩仗压金波，看水戏、鱼龙曼衍。 宝津南殿，宴坐近天颜，金杯酒，君王劝。 头上宫花颤。 六军锦绣，万骑穿杨箭。 日暮翠华归，拥钧天、笙歌一片。 如今关外，千里未归人，前山雨，西楼晚。 望断思君眼。 古来云海茫茫，道山绛阙知何处。 人间自有，赤城居士，龙蟠凤举。 清净无为，坐忘遗照，八篇奇语。 向玉霄东望，蓬莱暗霭，有云驾、骖风驭。 行尽九州四海，笑纷纷、落花飞絮。 临江一见，谪仙风采，无言心许。 八表神游，浩然相对，酒酣箕踞。 待垂天赋就，骑鲸路稳，约相将去。 归去来兮，吾归何处，万里家在岷峨。 百年强半，来日苦无多。 坐见黄州再闰，儿童尽、楚语吴歌。 山中友，鸡豚社酒，相劝老东坡。 云何。 当此去，人生底事，来往如梭。 待闲看，秋风洛水清波。 好在堂前细柳，应念我、莫翦柔柯。 仍传语，江南父老，时与晒渔蓑。 蜗角虚名，蝇头微利，算来著甚乾忙。 事皆前定，谁弱又谁强。 且趁闲身未老，尽放我、些子疏狂。 百年里，浑教是醉，三万六千场。 思量。 能几许，忧愁风雨，一半相妨。 又何须，抵死说短论长。 幸对清风皓月，苔茵展、云幕高张。 江南好，千锺美酒，一曲《满庭芳》。 安石在东海，从事鬓惊秋。 中年亲友难别，丝竹缓离愁。 一旦功成名遂，准拟东还海道，扶病入西州。 雅志困轩冕，遗恨寄沧洲。 岁云暮，须早计，要褐裘。 故乡归去千里，佳处辄迟留。 我醉歌时君和，醉倒须君扶我，惟酒可忘忧。 一任刘玄德，相对卧高楼。 明月几时有，把酒问青天。 不知天上宫阙，今夕是何年。 我欲乘风归去，又恐琼楼玉宇，高处不胜寒。 起舞弄清影，何似在人间。 转朱阁，低绮户，照无眠。 不应有恨，何事长向别时圆。 人有悲欢离合，月有阴晴圆缺，此事古难全。 但愿人长久，千里共婵娟。 清颖东流，愁目断、孤帆明灭。 宦游处、青山白浪，万重千叠。 孤负当年林下意，对床夜雨听萧瑟。 恨此生、长向别离中，添华发。 一尊酒，黄河侧。 无限事，从头说。 相看恍如昨，许多年月。 衣上旧痕馀苦泪，眉间喜气添黄色。 便与君、池上觅残春，花如雪。 天岂无情，天也解、多情留客。 春向暖、朝来底事，尚飘轻雪。 君过春来纡组绶，我应归去耽泉石。 恐异时、杯酒忽相思，云山隔。 浮世事，俱难必。 人纵健，头应白。 何辞更一醉，此欢难觅。 欲向佳人诉离恨，泪珠先已凝双睫。 但莫遣、新燕却来时，音书绝。 今岁花时深院，尽日东风，荡扬茶烟。 但有绿苔芳草，柳絮榆钱。 闻道城西，长廊古寺，甲第名园。 有国艳带酒，天香染袂，为我留连。 清明过了，残红无处，对此泪洒尊前。 秋向晚，一枝何事，向我依然。 高会聊追短景，清商不暇馀妍。 不如留取，十分春态，付与明年。 公子眼花乱发，老夫鼻观先通。 领巾飘下瑞香风。 惊起谪仙春梦。 后土祠中玉蕊，蓬莱殿后鞓红。 此花清绝更纤秾。 把酒何人心动。 小院朱阑几曲，重城画鼓三通。 更看微月转光风。 归去香云入梦。 翠袖争浮大白，皂罗半插斜红。 灯花零落酒花秾。 妙语一时飞动。 点点楼头细雨。 重重江外平湖。 当年戏马会东徐。 今日凄凉南浦。 莫恨黄花未吐。 且教红粉相扶。 酒阑不必看茱萸。 俯仰人间今古。 世事一场大梦，人生几度秋凉。 夜来风叶已鸣廊。 看取眉头鬓上。 酒贱常愁客少，月明多被云妨。 中秋谁与共孤光。 把盏凄然北望。 莫叹平原落落，且应去鲁迟迟。 与君各记少年时。 须信人生如寄。 白发千茎相送，深杯百罚休辞。 拍浮何用酒为池。 我已为君德醉。 诗句端来磨我钝，钝锥不解生鋩。 欢颜为我解冰霜。 酒阑清梦觉，春草满池塘。 应念雪堂坡下老，昔年共采芸香。 功成名遂早还乡。 回车来过我，乔木拥千章。 尊酒何人怀李白，草堂遥指江东。 珠帘十里卷香风。 花开又花谢，离恨几千重。 轻舸渡江连夜到，一时惊笑衰容。 语音犹自带吴侬。 夜阑对酒处，依旧梦魂中。 多病休文都瘦损，不堪金带垂腰。 望湖楼上暗香飘。 和风春弄袖，明月夜闻箫。 酒醒梦回清漏永，隐床无限更潮。 佳人不见董娇饶。 徘徊花上月，空度可怜宵。 笑拈红梅亸翠翘。 扬州十里最妖饶。 夜来绮席亲曾见，撮得精神滴滴娇。 娇后眼，舞时腰。 刘郎几度欲魂消。 明朝酒醒知何处，肠断云间《紫玉箫》。 银塘朱槛曲尘波。 圆绿卷新荷。 兰条荐浴，菖花酿酒，天气尚清和。 好将沈醉酬佳节，十分酒、一分歌。 狱草烟深，讼庭人悄，无吝宴游过。 去年相送，馀杭门外，飞雪似杨花。 今年春尽，杨花似雪，犹不见还家。 对酒卷帘邀明月，风露透窗纱。 恰似姮娥怜双燕，分明照、画梁斜。 莫听穿林打叶声。 何妨吟啸且徐行。 竹杖芒鞋轻胜马。 谁怕。 一蓑烟雨任平生。 料峭春风吹酒醒。 微冷。 山头斜照却相迎。 回首向来潇洒处。 归去。 也无风雨也无晴。 雨洗娟娟嫩叶光。 风吹细细绿筠香。 秀色乱侵书帙晚。 帘卷。 清阴微过酒尊凉。 人画竹身肥拥肿。 何用。 先生落笔胜萧郎。 记得小轩岑寂夜。 廊下。 月和疏影上东墙。 好睡慵开莫厌迟。 自怜冰脸不时宜。 偶作小红桃杏色，闲雅，尚馀孤瘦雪霜姿。 休把闲心随物态，何事，酒生微晕沁瑶肌。 诗老不知梅格在，吟咏，更看绿叶与青枝。 寒雀满疏篱。 争抱寒柯看玉蕤。 忽见客来花下坐，惊飞。 蹋散芳英落酒卮。 痛饮又能诗。 坐客无毡醉不知。 花尽酒阑春到也，离离。 一点微酸已著枝。 不到谢公台。 明月清风好在哉。 旧日髯孙何处去，重来。 短李风流更上才。 秋色渐摧颓。 满院黄英映酒杯。 看取桃花春二月，争开。 尽是刘郎去后栽。 霜降水痕收。 浅碧鳞鳞露远洲。 酒力渐消风力软，飕飕。 破帽多情却恋头。 佳节若为酬。 但把清尊断送秋。 万事到头都是梦，休休。 明日黄花蝶也愁。 雨暗初疑夜，风回忽报晴。 淡云斜照著山明。 细草软沙溪路、马蹄轻。 卯酒醒还困，仙材梦不成。 蓝桥何处觅云英。 只有多情流水、伴人行。 带酒冲山雨，和衣睡晚晴。 不知钟鼓报天明。 梦里栩然蝴蝶、一身轻。 老去才都尽，归来计未成。 求田问舍笑豪英。 自爱湖边沙路、免泥行。 欲执河梁手，还升月旦堂。 酒阑人散月侵廊。 北客明朝归去、雁南翔。 窈窕高明玉，风流郑季庄。 一时分散水云乡。 惟有落花芳草、断人肠。 春未老，风细柳斜斜。 试上超然台上看，半壕春水一城花。 烟雨暗千家。 寒食后，酒醒却咨嗟。 休对故人思故国，且将新火试新茶。 诗酒趁年华。 白酒新开九酝，黄花已过重阳。 身外傥来都似梦，醉里无何即是乡。 东坡日月长。 玉粉旋烹茶乳，金齑新捣橙香。 强染霜髭扶翠袖，莫道狂夫不解狂。 狂夫老更狂。 玉龟山。 东皇灵媲统群仙。 绛阙岧嶢，翠房深迥，倚霏烟。 幽闲。 志萧然。 金城千里锁婵娟。 当时穆满巡狩。 翠华曾到海西边。 风露明霁，鲸波极目，势浮舆盖方圆。 正迢迢丽日。 玄圃清寂，琼草芊绵。 争解绣勒香鞯。 鸾辂驻跸，八马戏芝田。 瑶池近、画楼隐隐，翠鸟翩翩。 肆华筵。 间作脆管鸣弦。 宛若帝所钧天。 稚颜皓齿，绿发方瞳，圆极恬淡高妍。 尽倒琼壶酒，献金鼎药，固大椿年。 缥缈飞琼妙舞，命双成、奏曲醉留连。 云璈韵响泻寒泉。 浩歌畅饮，斜月低河汉。 渐渐绮霞、天际红深浅。 动归思、回首尘寰。 烂漫游、玉辇东还。 杏花风、数里响鸣鞭。 望长安路，依稀柳色，翠点春妍。 乳燕飞华屋。 悄无人、桐阴转午，晚凉新浴。 手弄生绡白团扇，扇手一时似玉。 渐困倚、孤眠清熟。 帘外谁来推绣户，枉教人、梦断瑶台曲。 又却是，风敲竹。 石榴半吐红巾蹙。 待浮花、浪蕊都尽，伴君幽独。 秾艳一枝细看取，芳心千重似束。 又恐被、秋风惊绿。 若待得君来向此，花前对酒不忍触。 共粉泪，两蔌蔌。 美人如月。 乍见掩暮云，更增妍绝。 算应无恨，安用阴晴圆缺。 娇甚空只成愁，待下床又懒，未语先咽。 数日不来，落尽一庭红叶。 今朝置酒强起，问为谁减动，一分香雪。 何事散花却病，维摩无疾。 却低眉、惨然不答。 唱金缕、一声怨切。 堪折便折。 且惜取、少年花发。 老夫聊发少年狂。 左牵黄。 右擎苍。 锦帽貂裘，千骑卷平冈。 为报倾城随太守，亲射虎，看孙郎。 酒酣胸胆尚开张。 鬓微霜。 又何妨。 持节云中，何日遣冯唐。 会挽雕弓如满月，西北望，射天狼。 帘外东风交雨霰。 帘里佳人，笑语如莺燕。 深惜今年正月暖。 灯光酒色摇金盏。 掺鼓《渔阳》挝未遍。 舞褪琼钗，汗湿香罗软。 今夜何人吟古怨。 清诗未就冰生砚。 自古涟漪佳绝地。 绕郭荷花，欲把吴兴比。 倦客尘埃何处洗。 真君堂下寒泉水。 左海门前酤酒市。 夜半潮来，月下孤舟起。 倾盖相逢拼一醉。 双凫飞去人千里。 云水萦回溪上路。 叠叠青山，环绕溪东注。 月白沙汀翘宿鹭。 更无一点尘来处。 溪叟相看私自语。 底事区区，苦要为官去。 尊酒不空田百亩。 归来分得闲中趣。 多情多感仍多病，多景楼中。 尊酒相逢。 乐事回头一笑空。 停杯且听琵琶语，细拈轻拢。 醉脸春融。 斜照江天一抹红。 长忆别时，景疏楼上，明月如水。 美酒清歌，留连不住，月随人千里。 别来三度，孤光又满，冷落共谁同醉。 卷珠帘，凄然顾影，共伊到明无寐。 今朝有客，来从淮上，能道使君深意。 凭仗清淮，分明到海，中有相思泪。 而今何在，西垣清禁，夜永露华侵被。 此时看，回廊晓月，也应暗记。 绮席才终。 欢意犹浓。 酒阑时、高兴无穷。 共夸君赐，初拆臣封。 看分香饼，黄金缕，密云龙。 斗赢一水，功敌千锺。 觉凉生、两腋清风。 暂留红袖，少却纱笼。 放笙歌散，庭馆静，略从容。 清夜无尘。 月色如银。 酒斟时、须满十分。 浮名浮利，虚苦劳神。 叹隙中驹，石中火，梦中身。 虽抱文章，开口谁亲。 且陶陶、乐尽天真。 几时归去，作个闲人。 对一张琴，一壶酒，一溪云。 昨夜霜风。 先入梧桐。 浑无处、回避衰容。 问公何事，不语书空。 但一回醉，一回病，一回慵。 朝来庭下，光阴如箭，似无言、有意伤侬。 都将万事，付与千锺。 任酒花白，眼花乱，烛花红。 碧纱微露纤纤玉。 朱唇渐暖参差竹。 越调变新声。 龙吟彻骨清。 夜来残酒醒。 惟觉霜袍冷。 不见敛眉人。 胭脂觅旧痕。 天怜豪俊腰金晚。 故教月向松江满。 清景为淹留。 从君都占秋。 身闲惟有酒。 拭问清游首。 帝梦已遥思。 匆匆归去时。 玉笙不受朱唇暖。 离声凄咽胸填满。 遗痕几千秋。 恩留人不留。 他年京国酒。 泫泪攀枯柳。 莫唱短因缘。 长安远似天。 三度别君来，此别真迟暮。 白尽老髭须，明日淮南去。 酒罢月随人，泪湿花如雾。 后月逐君还，梦绕湖边路。 波声拍枕长淮晓。 隙月窥人小。 无情汴水自东流。 只载一船离恨、向西州。 竹溪花浦曾同醉。 酒味多於泪。 谁教风鉴在尘埃。 酝造一场烦恼、送人来。 为米折腰，因酒弃家，口体交相累。 归去来，谁不遣君归。 觉从前皆非今是。 露未晞。 征夫指予归路，门前笑语喧童稚。 嗟旧菊都荒，新松暗老，吾年今已如此。 但小窗容膝闭柴扉。 策杖看孤云暮鸿飞。 云出无心，鸟倦知还，本非有意。 噫。 归去来兮。 我今忘我兼忘世。 亲戚无浪语，琴书中有真味。 步翠麓崎岖，泛溪窈窕，涓涓暗谷流春水。 观草木欣荣，幽人自感，吾生行且休矣。 念寓形宇内复几时。 不自觉皇皇欲何之。 委吾心、去留谁计。 神仙知在何处，富贵非吾志。 但知临水登山啸咏，自引壶觞自醉。 此生天命更何疑。 且乘流、遇坎还止。 轻云微月。 二更酒醒船初发。 孤城回望苍烟合。 公子佳人，不记归时节。 巾偏扇坠藤床滑。 觉来幽梦无人说。 此生飘荡何时歇。 家在西南，长作东南别。 今夜雨。 断送一年残暑。 坐听潮声来别浦。 明朝何处去。 孤负金尊绿醑。 来岁今宵圆否。 酒醒梦回愁几许。 夜阑还独语。 天台旧路。 应恨刘郎来又去。 别酒频倾。 忍听《阳关》第四声。 刘郎未老。 怀恋仙乡重得到。 只恐因循。 不见如今劝酒人。 春牛春杖。 无限春风来海上。 便与春工。 染得桃红似肉红。 春幡春胜。 一阵春风吹酒醒。 不似天涯。 卷起杨花似雪花。 醉梦醺醺晓未苏。 门前辘辘使君车。 扶头一盏怎生无。 废圃寒蔬挑翠羽，小槽春酒冻真珠。 清香细细嚼梅须。 雪里餐毡例姓苏。 使君载酒为回车。 天寒酒色转头无。 荐士已闻飞鹗表，报恩应不用蛇珠。 醉中还许揽桓须。 万顷风涛不记苏。 雪晴江上麦千车。 但令人饱我愁无。 翠袖倚风萦柳絮，绛唇得酒烂樱珠。 尊前呵手镊霜须。 簌簌衣巾落枣花。 村南村北响缲车。 牛衣古柳卖黄瓜。 酒困路长惟欲睡，日高人渴漫思茶。 敲门试问野人家。 四面垂杨十里荷。 问云何处最花多。 画楼南畔夕阳和。 天气乍凉人寂寞，光阴须得酒消磨。 且来花里听笙歌。 徐邈能中酒圣贤。 刘伶席地幕青天。 潘郎白璧为谁连。 无可奈何新白发，不如归去旧青山。 恨无人借买山钱。 倾盖相逢胜白头。 故山空复梦松楸。 此心安处是菟裘。 卖剑买牛吾欲老，乞浆得酒更何求。 愿为辞社宴春秋。 渔父。 渔父。 江上微风细雨。 青蓑黄箬裳衣。 红酒白鱼暮归。 归暮。 归暮。 长笛一声何处。 墨云拖雨过西楼。 水东流。 晚烟收。 柳外残阳，回照动帘钩。 今夜巫山真个好，花未落，酒新篘。 美人微笑转星眸。 月华羞。 捧金瓯。 歌扇萦风，吹散一春愁。 拭问江南诸伴侣，谁似我，醉扬州。 娟娟侵鬓妆痕浅。 双颦相媚弯如翦。 一瞬百般宜。 无论笑与啼。 酒阑思翠被。 特故腾腾地。 生怕促归轮。 微波先注人。 别酒劝君君一醉。 清润潘郎，又是何郎婿。 记取钗头新利市。 莫将分付东邻子。 回首长安佳丽地。 三十年前，我是风流帅。 为向青楼寻旧事。 花枝缺处馀名字。 入袂轻风不破尘。 玉簪犀璧醉佳辰。 一番红粉为谁新。 团扇只堪题往事，新丝那解系行人。 酒阑滋味思残春。 山色横侵蘸晕霞。 湘川风静吐寒花。 远林屋散尚啼鸦。 梦到故园多少路，酒醒南望隔天涯。 月明千里照平沙。 持杯遥劝天边月。 愿月圆无缺。 持杯复更劝花枝。 且愿花枝长在、莫离披。 持杯月下花前醉。 休问荣枯事。 此欢能有几人知。 对酒逢花不饮、待何时。 走马探花花发未。 人与化工俱不易。 千回来绕百回看，蜂作婢。 莺为使。 谷雨清明空屈指。 白发卢郎情未已。 一夜翦刀收玉蕊。 尊前还对断肠红，人有泪。 花无意。 明日酒醒应满地。 千骑试春游。 小雨如酥落便收。 能使江东归老客，迟留。 白酒无声滑泻油。 飞火乱星逑。 浅黛横波翠欲流。 不似白云乡外冷，温柔。 此去淮南第一州。 回风落景。 散乱东墙疏竹影。 满坐清微。 入袖寒泉不湿衣。 梦回酒醒。 百尺飞澜鸣碧井。 雪洒冰麾。 散落佳人白玉肌。 北望平川。 野水荒湾。 共寻春、飞步孱颜。 和风弄袖，香雾萦鬟。 正酒酣时，人语笑，白云间。 飞鸿落照，相将归去，澹娟娟、玉宇清闲。 何人无事，宴坐空山。 望长桥上，灯火乱，使君还。 红杏了，夭桃尽，独自占春芳。 不比人间兰麝，自然透骨生香。 对酒莫相忘。 似佳人、兼合明光。 只忧长笛吹花落，除是宁王。 临水纵横回晚鞚。 归来转觉情怀动。 梅笛烟中闻几弄。 秋阴重。 西山雪淡云凝冻。 美酒一杯谁与共。 尊前舞雪狂歌送。 腰跨金鱼旌旆拥。 将何用。 只堪妆点浮生梦。 挂轻帆，飞急桨，还过钓台路。 酒病无聊，敧枕听鸣橹。 断肠簇簇云山，重重烟树，回首望、孤城何处。 闲离阻。 谁念萦损襄王，何曾梦云雨。 旧恨前欢，心事两无据。 要知欲见无由，痴心犹自，倩人道、一声传语。 邃院重帘何处，惹得多情，愁对风光。 睡起酒阑花谢，蝶乱蜂忙。 今夜何人，吹笙北岭，待月西厢。 空怅望处，一株红杏，斜倚低墙。 羞颜易变，傍人先觉，到处被著猜防。 谁信道，些儿恩爱，无限凄凉。 好事若无间阻，幽欢却是寻常。 一般滋味，就中香美，除是偷尝。 嫩脸羞蛾，因甚化作行云，却返巫阳。 但有寒灯孤枕，皓月空床。 长记当初，乍谐云雨，便学鸾凰。 又岂料、正好三春桃李，一夜风霜。 丹青□画，无言无笑，看了漫结愁肠。 襟袖上，犹存残黛，渐减馀香。 一自醉中忘了，奈何酒后思量。 算应付你，枕前珠泪，万点千行。 渔父饮，谁家去。 鱼蟹一时分付。 酒无多少醉为期，彼此不论钱数。 渔父醒，春江午。 梦断落花飞絮。 酒醒还醉醉还醒，一笑人间今古。 山秀芙蓉，溪明罨画。 真游洞穴沧波下。 临风慨想斩蛟灵，长桥千载犹横跨。 解佩投簪，求田问舍。 黄鸡白酒渔樵社。 元龙非复少时豪，耳根洗尽功名话。 晚来寒甚，密雪穿庭户。 如在广寒宫，惊满目、瑶林琼树。 佳人乘兴，应是得欢多，泛新声，催金盏，别有留心处。 争知这里，没个人言语。 拨尽火边灰，搅愁肠、飞花舞絮。 凭谁子细，说与此时情，欢暂歇，酒微醺，还解相思否。 残寒销尽，疏雨过、清明后。 花径敛馀红，风沼萦新皱。 乳燕穿庭户，飞絮沾襟袖。 正佳时，仍晚昼。 著人滋味，真个浓如酒。 频移带眼，空只恁、厌厌瘦。 不见又思量，见了还依旧。 为问频相见，何似长相守。 天不老，人未偶。 且将此恨，分付庭前柳。 霜压晓，月收阴。 斗寒深。 看尽烛花金鸭冷，卷残衾。 卯酒从谁细酌，馀香无计重寻。 空把夜来相见梦，写文琴。 深帘静昼。 绰约闺房秀。 叩衣楚制飞文绣。 凝脂肤理腻，削玉腰围瘦。 闲舞袖。 回身昵语凭肩久。 眉压横波皱。 歌断青青柳。 钗遽擘，壶频叩。 鬓凄清镜雪，泪涨芳樽酒。 难再偶。 沈沈梦峡雪归后。 万红暄昼。 占尽人间秀。 怎生图画如何绣。 宜推萧史伴，消得东阳瘦。 垂窄袖。 花前镇忆相携久。 泪裛回纹皱。 好在章台柳。 洞户隔，凭谁叩。 寄声虽有雁，会面难同酒。 无计偶。 萧萧暮雨黄昏后。 九十日春都过了，寻常偶到江皋。 水容山态两相饶。 草平天一色，风暖燕双高。 酒病厌厌何计那，飞红更送无聊。 莺声又似耳边娇。 难回巫峡梦，空恨武陵桃。 阑干掐遍等新红。 酒频中。 恨匆匆。 投得花开，还报夜来风。 惆怅春光留不住，又何似，莫相逢。 月窗何处想归鸿。 与谁同。 意千重。 婉思柔情，一旦总成空。 仿佛么弦犹在耳，应为我，首如蓬。 西江霜后，万点暄晴昼。 璀璨寄来光欲溜。 正值文君病酒。 画屏斜倚窗纱。 睡痕犹带朝霞。 为问清香绝韵，何如解语梅花。 殷勤仙友。 劝我千年酒。 一曲履霜谁与奏。 邂逅麻姑妙手。 坐来休叹尘劳。 相逢难似今朝。 不待亲移玉指，自然痒处都消。 当时命友。 曾借邻家酒。 旧曲不知何处奏。 梦断空思纤手。 却应去路非遥。 今朝还有明朝。 谩道人能化石，须知石被人消。 霞卷与云舒。 月淡星疏。 摩徽转轸不曾虚。 弹到当时留意处，谁是相如。 魂断酒家垆。 路隔云衢。 舞鸾镜里早妆初。 拟学画眉张内史，略借功夫。 万事都归一梦了。 曾向邯郸，枕上教知道。 百岁年光谁得到。 其间忧患知多少。 无事且频开口笑。 纵酒狂歌，销遣闲烦恼。 金谷繁华春正好。 玉山一任樽前倒。 昨日霜风入绛帷。 曲房深院绣帘垂。 屏风几曲画生枝。 酒韵渐浓欢渐密，罗衣初试漏初迟。 已凉天气未寒时。 绿遍东山，寒归西渡。 分明认得春来处。 风轻雨细更愁人，高唐何在空朝暮。 离恨相寻，酒狂无素。 柳条又折年时数。 一番情味有谁知，断魂还送征帆去。 难得今朝风日好，春光佳思平分。 虽然公子暗招魂。 其如抬眼看，都是旧时痕。 酒到强寻欢日路，坐来谁为温存。 落花流水不堪论。 何时弦上意，重为拂桐孙。 睡起绕回塘。 不见衔泥燕子忙。 前日花梢都绿遍，西墙。 犹有轻风递暗香。 步懒恰寻床。 卧看游丝到地长。 自恨无聊常病酒，凄凉。 岂有才情似沈阳。 揉花催柳。 一夜阴风几破牖。 平晓无云。 依旧光明一片春。 掀衣起走。 欲助喜欢须是酒。 惆怅空樽。 拟就王孙借十分。 雨暗轩窗昼易昏。 强敧纤手浴金盆。 却因凉思谢飞蚊。 酒量羡君如鹄举，寒乡怜我似鸱蹲。 由来同是一乾坤。 声名自昔犹时鸟，日月何尝避覆盆。 是非都付鬓边蚊。 邂逅风雷终有用，低回囊槛要深蹲。 酒中聊复比乾坤。 青梅又是花时节。 粉墙闲把青梅折。 玉镫偶逢君。 春情如乱云。 藕丝牵不断。 谁信朱颜换。 莫厌十分斟。 酒深情更深。 休把身心撋就。 著便醉人如酒。 富贵功名虽有味，毕竟因谁守。 看取刀头切藕。 厚薄都随他手。 趁取日中归去好，□莫待、黄昏后。 点缀叶间如绣。 开傍小春时候。 莫把幽兰容易比，都占尽、人间秀。 信是眼前稀有。 消得千锺美酒。 只有些儿堪恨处，管不似、人长久。 梦断难寻，酒醒犹困，那堪春暮。 香阁深沈，红窗翠暗，莫羡颠狂絮。 绿满当时携手路，懒见同欢处。 何时却得，低帏昵枕，尽诉情千缕。 光景百年，看便一世。 生来不识愁味。 问愁何处来，更开解个甚底。 万事从来风过耳。 何用不著心里。 你唤做、展却眉头，便是达者，也则恐未。 此理。 本不通言，何曾道、欢游胜如名利。 道即浑是错，不道如何即是。 这里元无我与你。 甚唤做、物情之外。 若须待醉了、方开解时，问无酒、怎生醉。 渔父。 渔父。 水上微风细雨。 青蓑黄箬裳衣。 红酒白鱼暮归。 暮归、暮归、归暮。 长笛一声何处。 来时吴会犹残暑。 去日武林春已暮。 欲知遗爱感人深，洒泪多於江上雨。 欢情未举眉先聚。 别酒多斟君莫诉。 从今宁忍看西湖，抬眼尽成肠断处。 酒中愁说人留久。 久留人说愁中酒。 归梦要迟迟。 迟迟要梦归。 旧衣香染袖。 袖染香衣旧。 封短托飞鸿。 鸿飞托短封。 老人愁叹惊年早。 早年惊叹愁人老。 霜点鬓苍苍。 苍苍鬓点霜。 酒杯停欲久。 久欲停杯酒。 杯酒唤眉开。 开眉唤酒杯。 暑烦人困初时午。 午时初困人烦暑。 新诗得酒因。 因酒得诗新。 缕金歌眉举。 举眉歌金缕。 人妒月圆频。 频圆月妒人。 欲整别离情，怯对尊中酒。 野梵幽幽石上飘，搴落楼头柳。 不系黄金绶。 粉黛愁成垢。 春风三月有时阑，遮不尽、梨花丑。 云断长空叶落秋。 寒江烟浪静，月随舟。 西风偏解送离愁。 声声南去雁，下汀洲。 无奈多情去复留。 骊歌齐唱罢，泪争流。 悠悠别恨几时休。 不堪残酒醒，凭危楼。 月幌风帘香一阵。 正千山雪尽。 冷对酒尊傍，无语含情，别是江南信。 寿阳妆罢人微困。 更玉钗斜衬。 拟插一枝归，只恐风流，羞上潘郎鬓。 酒边陡觉罗衣暖。 独倚黄昏看。 寒鸦两两下楼东。 著处暗云垂地、一重重。 红炉欢坐谁能醉。 多少看花意。 谢娘也拟殢春风。 便道无端柳絮、逼帘栊。 寒日穿帘，澄江凭槛，练光浮动馀霞。 蓼汀芦岸，黄叶衬孤花。 天外征帆隐隐，残云共、流水无涯。 登临处，琼枝潋滟，风帽醉敧斜。 丰年，时节好，玉香田舍，酒满渔家。 算浮世劳生，事事输他。 便恁从今酩酊，休更问、白雪笼纱。 还须仗，神仙妙手，传向画图夸。 红叶飘零，寒烟疏淡，楼台半在云间。 望中风景，图画也应难。 又是重阳过了，东篱下、黄菊阑珊。 陶潜病，风流载酒，秋意与人闲。 霞冠。 敧倒处，瑶台唱罢，如梦中还。 但醉里赢得，满眼青山。 华发看看满也，留不住、当日朱颜。 平生事，从头话了，独自却凭栏。 柳桥花坞南城陌。 朱颜绿发长安路。 雨后小池台。 寻常载酒来。 马头今日路。 却望城西去。 斜日下汀洲。 断云和泪流。 画船槌鼓催君去。 高楼把酒留君住。 去住若为情。 西江潮欲平。 江潮容易得。 只是人南北。 今日此尊空。 知君何日同。 樽前休话人生事。 人生只合樽前醉。 金盏大如船。 江城风雪天。 绮窗灯自语。 一夜芭蕉雨。 玉漏为谁长。 枕衾残酒香。 楼前流水西江道。 江头水落芙蓉老。 画鼓叠凉波。 凭栏颦翠娥。 当年金马客。 青鬓芦花色。 把酒感秋蓬。 骊歌半醉中。 真珠酒滴琵琶送。 行云旧识巫山梦。 空得醉中归。 老来心事非。 江梅含日暖。 照水花枝短。 密叶似商量。 向人春意长。 小亭露厌风枝动。 鹊炉火冷金瓶冻。 悄悄对西窗。 瘦知罗带长。 欲眠思殢酒。 坐听寒更久。 无赖是青灯。 开花故故明。 江梅未放枝头结。 江楼已见山头雪。 待得此花开。 知君来不来。 风帆双画鹢。 小雨随行色。 空得郁金裙。 酒痕和泪痕。 绿窗酒醒春如梦。 小池犹见红云动。 露湿井干桐。 翠阴生细风。 雨过芳塘净。 清昼闲中永。 门外立双旌。 隔花闻笑声。 忆曾把酒赏红翠。 舞腰柳弱歌声细。 纵马杏园西。 归来香满衣。 宝车空犊驻。 事逐孤鸿去。 搔首立江干。 春萝挂暮山。 金缕歌残红烛稀。 梁州舞罢小鬟垂。 酒醒还是独归时。 画栋日高来语燕，绮窗风暖度游丝。 几多落叶上青枝。 雨洗秋空斜日红。 青葱瑶辔玉玲珑。 好风吹起□江东。 且尽红裙歌一曲，莫辞白酒饮千锺。 人生半在别离中。 疏英乍蕾馀寒浅。 蹋枝小鹊娇犹颤。 谩炷水沈香。 帘波不是湘。 清愁支酒力。 畏听江城笛。 恁忍说华年。 垂垂欲暮天。 飞身疑到广寒宫。 玉花中。 兴何穷。 酒贵旗亭，谁是惜青铜。 飘瞥三无真妙绝，银万里，失西东。 草堂红蜡暖歌锺。 卷帘风。 赏空濛。 丰颊修眉，鹤氅拥仙翁。 欲作氍毹花底客，清漏永，禁城重。 安石榴花浓绿映。 解愠风轻，乍改朱明令。 衮绣元臣门户盛。 童孙此日悬弧庆。 夜宴华堂添酒兴。 □□除书，远带天香剩。 欲浥苕波供续命。 不须龙护江心镜。 玉琯还飞换岁灰。 定山新棹酒船回。 年时梁燕双双在，肯为人愁便不来。 衰意绪，病情怀。 玉山今夜为谁颓。 年时梅蕊垂垂破，肯为人愁便不开。 二月风光浓似酒，小楼新湿青红。 碧琉璃色映群峰。 更携金凿落，来赏锦薰笼。 调客旧留□月旦，此花清软纤秾。 未饶兰蕙转光风。 赤阑呈雅艳，翠幕护芳丛。 槛外奇葩江外种，娇春未减酲红。 画楼晴日敛云峰。 佛香来海岸，蜀锦荐灯笼。 今夜那忧杀风景，酒花来斗妖浓。 江梅冷淡避春风。 明朝来纵赏，应醉绮罗丛。 百紫千红今烂熳。 举烛辉花，莫厌烧令短。 酒里逢花须细看。 人生谁似英雄半。 安得红颜为老伴。 妙舞花前，杨柳夸身段。 已倒玉山回竹院。 清香不断风吹面。 又见菊花新。 色浅香匀。 老人衰病卧漳滨。 虽是无聊仍止酒，幸有嘉宾。 不用怨萧辰。 不似芳春。 请看金蕊照金尊。 今夜花前须醉倒，直到黎明。 柳塘微雨。 两两飞鸥来复去。 倚遍重阑。 人在碧云山外山。 一春离怨。 日照绮窗长几线。 酒病情魔。 两事春来无奈何。 浩渺湖天，酒浮黄菊携佳侣。 澹烟疏雨。 去鲁方怀土。 倾盖相逢，引满哦奇语。 山围处。 兕觥频举。 不醉君无去。 小舟载酒向平湖。 新凉生晓初。 乱山烟外有还无。 王维真画图。 风遽起，动襟裾。 雨来荷溅珠。 一尊相对喜君俱。 醉归红袖扶。 遇酒词先举，逢山眼暂明。 一川风雨纵留人。 不道此郎归兴、欲兼程。 客久情深□，寻欢恨不能。 绳床顿睡梦纵横。 赖□□□□□、□□□。 雨过风来午暑清。 榴花红照眼，向人明。 一枝低映宝钗横。 菖蒲酒，玉碗十分斟。 引满听新声。 小轩帘半卷，远山青。 几人闲处见闲情。 醒还醉，为趣妙难名。 木落山明，暮江碧，楼倚太虚寥廓。 素手飞觞，钗头笑取，金英满浮桑落。 鬓云慢约。 酒红拂破香腮薄。 细细酌。 帘外任教、月转画阑角。 当年快意登临，异乡节物，难禁离索。 故人远、凌波何在，惟有残英共寂寞。 愁到断肠无处著。 寄寒香与，凭渠问讯佳时，弄粉吹花，为谁梳掠。 江城春晚，正海棠临水，嫣然幽独。 秀色天姿真富贵，何必金盘华屋。 月下无人，雨中有泪，绝艳仍清淑。 丰肌得酒，嫩红微透轻縠。 晓日雾霭林深，佳人春睡思，朦胧初足。 笑出疏篱，端可厌，桃李漫山粗俗。 衔子飞来，鸿鹄何在，千里移西蜀。 明朝酒醒，乱红那忍轻触。 春透水波明，寒峭花枝瘦。 极目烟中百尺楼，人在楼中否。 四和袅金凫，双陆思纤手。 拟倩东风浣此情，情更浓於酒。 怅离阕。 淮南三度梅花发。 梅花发。 片帆西去，落英如雪。 新秦古塞人华发。 一樽别酒君听说。 君听说。 胡笳征雁，陇云沙月。 从来强作游秦计。 只有貂裘敝。 休论范叔十年寒。 看取星星种种、坐儒冠。 江湖旧日渔竿手。 初把黄花酒。 且凭洛水送归船。 想见淮南秋尽、水如天。 乌皮白氎西窗暖。 种种霜毛短。 小春何处有梅花。 想见水边篱落、数枝斜。 殊方他日登楼句。 好在孤吟处。 五年拚落醉魂中。 试觅酒垆陈迹、问黄公。 闰馀有何好，一年两中秋。 补天修月人去，千古想风流。 少日南昌幕下，更得洪徐苏李，快意作清游。 送日眺西岭，得月上东楼。 四十载，两人在，总白头。 谁知沧海成陆，萍迹落南州。 忍问神京何在，幸有芗林秋露，芳气袭衣裘。 断送馀生事，惟酒可忘忧。 澄江霁月清无对。 鲁酒何须醉。 人怜贫病不堪忧。 谁识此心如月、正含秋。 再三涝漉方知处。 试向波心去。 迢迢空劫勿能收。 谩道从来天地、与同流。 推上百花如锦绣。 水满池塘，更作溅溅溜。 断送风光惟有酒。 苦吟不怕因诗瘦。 寻壑经丘长是久。 晚晚归来，稚子柴门候。 万事付之醒梦后。 眉头不为闲愁皱。 戏彩堂深翠幕张。 南飔特地作微凉。 葵花向日枝枝似，萱草忘忧日日长。 门有庆，福无疆。 老人星与酒生光。 殷勤更假天吴手，倾泻西江入寿觞。 赣上人人说故侯。 从来文采更风流。 题诗谩道三千首，别酒须拚一百筹。 乘画鹢，衣轻裘。 又将春色过荆州。 合江绕岸垂杨柳，总学歌眉叶叶愁。 青松翠篠。 一夜猗倾如醉倒。 残腊能佳。 落尽梅花见雪花。 诗崖酒岛。 何日登临同笑傲。 未老还家。 饱历年华有鬓华。 去年同醉，酴醿花下，健笔赋新词。 今年君去，酴醿欲破，谁与醉为期。 旧曲重歌倾别酒，风露泣花枝。 章水能长湘水远，流不尽、两相思。 月姊倚秋风，香度青林杪。 吹堕酒杯中，笑靥撩人小。 芗林万事休，独此情未了。 醉里又题诗，不觉花前老。 年年岩桂。 恰恰中秋供我醉。 今日重阳。 百树犹无一树香。 且倾白酒。 赖有茱萸枝在手。 可是清甘。 绕遍东篱摘未堪。 无热池南，岁寒亭上开新宴。 青山芳甸。 尽入真如观。 举酒高歌，人在秋天半。 晴空远。 巷江影乱。 何处飞来雁。 病卧秋风，懒寻杯酒追欢宴。 梦游都甸。 不改当年观。 故旧雕零，天下今无半。 烟尘远。 泪珠零乱。 怕问随阳雁。 劝子一杯酒，清泪不须流。 人间千古，俯仰如梦说扬州。 何况楚王台畔，为雨为云无限，人事付轻沤。 聚散随来去，天地有虚舟。 谪仙人，解金龟，换美酒。 载与君游，流水曲觞且赓酬。 麾盖飞迎过霭，江滨响振歌喉，拚醉又何求。 三万六千日，日日此优游。 翡翠林梢青黛山。 小楼新罨画，卷珠帘。 碧纱窗外水挪蓝。 凭栏处，相对玉纤纤。 人散酒阑珊。 夜长都睡皱，唾花衫。 一弯残月下风檐。 凌波去，罗袜步蹁跹。 长记酒醒人散后，风月满江楼。 楼外烟波万顷秋。 高槛冷飕飕。 想见云鬟香雾湿，斜坠玉搔头。 两处相思一样愁。 休更照鄜州。 竹寺青灯永夜，江城黄叶高秋。 当时文物尽交游。 更为笛声怀旧。 牢落一生羁思，风流万斛诗愁。 强邀从事到青州。 酒病绵绵越瘦。 酒阑敧枕新凉夜。 断尽人肠也。 西风吹起许多愁。 不道沈腰潘鬓、不禁秋。 如今病也无人管。 真个难消遣。 东邻一笑直千金。 争奈茂陵情分、在文君。 湘南楼上好凭栏。 西风吹鼻酸。 宦游何处不惊湍。 白鸥盟已寒。 空饮恨，废追欢。 沈郎衣带宽。 故人休放酒杯乾。 而今行路难。 楼上千峰翠巘。 楼下一湾清浅。 宝簟酒醒时，枕上月华如练。 留恋。 留恋。 明日水村烟岸。 野店几杯空酒。 醉里两眉长皱。 已自不成眠，那更酒醒时候。 知否。 知否。 直是为他消瘦。 离愁万斛。 春思难拘束。 瘦尽玉肌清彻骨。 蹙损两眉秀绿。 画屏罗幌输君。 文鳞锦翼尤勤。 长记酒醒香冷，笑将髻子隈人。 春产不贪春，为厌春花泛。 睡到深秋梦始回，素影翻春艳。 意赏逐时新，旧事谁能占。 解转春光入酒杯，萸菊谁云欠。 夹路传呼杳杳，垂腰印绶累累。 万般荣贵出丹枝。 遥知心乐处，椿畔桂当时。 酒到芳春偏弄色，轻黄泛滟鹅儿。 大为行乐使堪书。 醉来花下卧，便是习家池。 物本无情人有情。 百般禽咮百般声。 有人闻鹊不闻莺。 我盏通神君信否，酒才著盏月随生。 大家吸月当箫笙。 七十有三番，挂弧门首。 此事从来信希有。 新来仕路，夸说一般高手。 肯从清要地，抛簪绶。 何许分花，伊谁送酒。 得开口时且开口。 无烦无恼，也没期程奔走。 但能安此乐，夷然寿。 古人吾不见，君莫是、郑当时。 更筑就山房，躬耕谷口，名动京师。 诸公任他衮衮，与杜陵野老共襟期。 有客至门先喜，得钱沽酒何疑。 昔年连辔柳边归。 陈迹恍难追。 况种桃道士，看花才子，回首皆非。 相逢故人问讯，道刘郎去久无诗。 把作一场春梦，觉来莫要寻思。 梅仙了无讼，拄笏看西山。 山涵秋晓，水光磨荡有无间。 自是灵襟空洞，更望风云吞吐，浩渺白鸥闲。 高诵远游赋，独立桂香阑。 谩常谈，如观水，要观澜。 物情长在，人生何用苦求难。 随我一觞一咏，任彼非元彼非白，唯放酒杯宽。 富贵偿来事，天道管知还。 香雪堆梅，绣丝蹙柳，仙馆春到。 午夜华灯，烘春艳粉，月借今宵好。 衮衣摇曳，簪缨闲绕，共祝大椿难老。 望台躔、明星一点，冰壶表里相照。 诞弥令节，欣欣物态，共喜重生周召。 八鼎勋庸，九夷姓字，策杖孤鸿杳。 鸦啼鹊噪，兰馨松茂，把酒共春一笑。 管如今、盐梅再梦，夜铃命诏。 朝路进贤归，厌听歌金缕。 不念玉堂花，豹隐南山雾。 漉酒未巾时，暑槛披风处。 子夏不兼人，并与诗筒付。 世上渊明酒，人间陆羽茶。 东山无妓有莲花。 隐隐仙家鸡犬、路非赊。 积霭犹张幕，轻雷似卷车。 要令长袖舞胡靴。 须是檐头新霁、鹊查查。 两行芳蕊傍溪阴。 一笑嫣然抵万金。 火齐照林光灼灼，彤霞射水影沈沈。 晓妆无力胭脂重，春醉方酣酒晕深。 定自格高难著句，不应工部总无心。 雁空辽邈。 衬鱼鳞浪浅，护霜云薄。 念故人、千里音尘，正山月朦胧，水村依约。 见说瑶姬，拥十二、碧峰如削。 倚孤芳澹伫，冷笑岁华，可堪寂寞。 情多为谁瘦弱。 爱吹芗弄粉，斜搴珠箔。 自然林壑精神，想回首东风，万花羞落。 梦绕南楼，对皓月、忍思量著。 但销凝、夜阑酒醒，数声画角。 风流太守。 未春先试回春手。 天寒修竹斜阳后。 翠袖中间，忽有人红袖。 天香国色浓如酒。 且教青女休僝僽。 梅花元是群花首。 细细商量，只怕梅花瘦。 八字山头来较晚，彩云未散南楼。 夕阳千丈映帘钩。 君侯如欲老，江水莫教流。 扇底清歌尘不动，胡床明月清秋。 天浆为浪玉为舟。 酒阑君便起。 归去立班头。 水风轻，吹不皱。 上下浮光，两镜光相就。 云锦摇香吹散酒。 细听清谈，玉屑津津嗽。 明月前，斜阳后。 竹露秋声，拂拂寒生袖。 掇取湖山聊入手。 紫阁黄扉，到了终须有。 人物羲皇上，诗名沈谢间。 漫郎元自谩为官。 醉眼瞢腾、只拟看湘山。 小隐今成趣，邻翁独往还。 野堂梅柳尚春寒。 且趁华灯、频泛酒船宽。 一舸凌风，斗酒酹江，翩然乘兴东游。 欲吐平生孤愤，壮气横秋。 浩荡锦囊诗卷，从容玉帐兵筹。 有当时桥下，取履仙翁，谈笑同舟。 先贤济世，偶耳功名，事成岂为封留。 何况我、君恩深重，欲报无由。 长望东南气王，从教西北云浮。 断鸿万里，不堪回首，赤县神州。 罨画楼前初立马，隔帘笑语相亲。 铅华洗尽见天真。 衫儿轻罩雾，髻子直梳云。 翠叶银丝簪末利，樱桃澹住香唇。 见人不语解留人。 数杯愁里酒，两眼醉时春。 碧云风月无多。 莫被名缰利锁。 白玉为车，黄金作印，不恋休呵。 争如对酒当歌。 人是人非恁麽。 年少甘罗，老成吕望，必竟如何。 风帆更起，望一天秋色，离愁无数。 明日重阳尊酒里，谁与黄花为主。 别岸风烟，孤舟灯火，今夕知何处。 不如江月，照伊清夜同去。 船过采石江边，望夫山下，酌水应怀古。 德耀归来虽富贵，忍弃平生荆布。 默想音容，遥怜儿女，独立衡皋暮。 桐乡君子，念予憔悴如许。 雄风豪雨，时节清明近。 帘幕起轻寒，暖红炉、笑翻灰烬。 阴藏迟日，欲验几多长，绣工慵，围棋倦，香篆频销印。 茂林芳径，绿变红添润。 桃杏意酣酣，占前头、一番花信。 华堂尊酒，但作艳阳歌，禽声喜，流云尽，明日春游俊。 春入园林，花信总诸迟速。 听鸣禽、稍迁乔木。 夭桃弄色，海棠芬馥。 风雨霁，芳径草心频绿。 禊事才过，相次禁烟追逐。 想千岁、楚人遗俗。 青旗沽酒，各家炊熟。 良夜游，明月胜烧花烛。 人物风流册府仙。 谁教落魄到穷边。 独班未引甘泉伏，三峡先寻上水船。 斟楚酒，扣湘弦。 竹枝歌里意凄然。 明时合下清猿泪，闲日须题采凤笺。 落霞残照横西阁。 阁西横照残霞落。 波浅戏鱼多。 多鱼戏浅波。 手携行客酒。 酒客行携手。 肠断九歌长。 长歌九断肠。 谁知花有主。 误入花深处。 放直下、酒杯乾、便归去。 本是瑶台月里仙。 笑麾鸾鹤住人间。 蟠桃一熟三千岁，剩对春风日月闲。 缡绶结，彩衣斑。 孙枝相应傍门阑。 年年同上长生酒，得见沧溟几度乾。 蝶狂风闹，不到凝香地。 谁见飞琼巧梳洗。 厌孤标冷艳，不入时宜，银烛底，酒沁冰肌未睡。 东君怜索寞，分寄寒斋，闹耐残醒嗅芳蕊。 费西湖东阁，多少诗愁，援采笔、重与江梅品第。 算肯容、丹杏接仙游，又却要蕊宫，侍香扶醉。 胜日探梅去，邂逅得奇观。 南枝的皪，陡觉品俗又香悭。 曾是瑶妃清瘦，帝与金丹换骨，酒韵上韶颜。 百叠侈罗袂，小立耐春寒。 凝香地，古仙伯，玉尘间。 烦公持并三友，秀色更堪飡。 定笑芙蓉骚客，认作东风桃杏，醉眼自相谩。 相见落诗笔，字字漱龙阑。 上马趣携酒，送客古朱方。 秋风斜日山际，低草见牛羊。 酩酊不知更漏，但见横江白露，清映月如霜。 平睨广寒殿，谁说路歧长。 醉还醒，时起舞，念吾乡。 江山尔尔，回首千载几兴亡。 一笑书生事业，谁信管城居士，不换碧油幢。 好在中冷水，击楫奏伊凉。 山林锺鼎似无同。 舒卷有穷通。 洗出壶中三峡，帝城赢得从容。 黄流乱注，狂澜既倒，砥柱能东。 此际诞弥杯酒，宜歌风虎云龙。 买得船儿去下湖。 这些天气近来无。 清和风里绿阴初。 酒不为渠闲放荡，诗应嫌我太粗疏。 酒徒诗社复何如。 江上新凉入酒杯。 瑞芝堂祝寿筵开。 五楼百雉更崔嵬。 劳来流离施菽麦，作成丰稔到田莱。 便朝天去也徘徊。 留得菖蒲酒一杯。 与公今日寿筵开。 灵山排闼送青来。 须信南州高士后，持荷持节照苏台。 瑞云深处是三台。 园居好处，是古梅飞动、欺霜凌雪。 底问纷华桃李态，自倚天姿明洁。 城外灵山，桥头玉水，多少佳风月。 岁寒时候，南枝尤与清绝。 几回唤酒寻诗，诗成小醉，絮帽浑敧侧。 领略不辞身跌宕，一洗群儿啁哳。 太始遗音，元和新样，到了都难说。 草玄经在，对花何闷孤寂。 又见年年雪。 水浮桥、南岸幽处，周遭森列。 横碧轩中空旧话，独钓寒江愁绝。 更一段、冰霜高洁。 忽得两篇强健曲，倚回风、洒急凭谁说。 嗟巩雒，乃闽浙。 何当醉酒扬雄宅。 问避人避地，其如楚之舆接。 览德已而歌凤去，千仞辉翔难蹑。 我和句、却愁狂辄。 折尽梅花伤岁暮，□撒盐、起絮分才劣。 鸡犬静，涧篱�怼� 秋林只共秋风老。 秋山却笑秋吟少。 恰恨有秋香。 青岩秋夜凉。 清秋须是酒。 结客秋知否。 醉笔写成秋。 一秋无复愁。 海棠开，春已半，桃李又如许。 一朵梨花，院落阑干雨。 不禁中酒情怀，爱闲懊恼，都忘却、旧题诗处。 燕莺语。 溪岸点点飞绵，杨柳无重数。 带得愁来，莫恁空休去。 断肠芳草天涯，行云荏苒，和好梦、有谁分付。 锦瑟瑶琴续断弦。 璧堂初过牡丹天。 玉钩斜压小珠帘。 睡鸭炉温吟散后，双鸳屏掩酒醒前。 一番春事怨啼鹃。 新月已如许，我问带湖梅。 人闲题句，赢得浮潋酒盈杯。 落拓豪英满坐，烂漫风骚连纸，天外凤凰来。 只怕轻孤负，莫待巧安排。 空翠滴，寒爽矣，晚佳哉。 为君绝倒，折尽千树玉蓓堆。 渺渺章泉好在，寂寂卢泉仙去，今古付尊罍。 拍手见花木，放眼记莓苔。 云外月。 画出一痕清绝。 梅已飘零桃未发。 带湖烟水阔。 汀渚尚留微雪。 不恨酒融歌歇。 老我多情胶漫结。 半醒空自说。 不怕醉。 记取吟边滋味。 幽草绿阴花絮里。 莺啼双燕起。 老去是何乡里。 漠漠吴头楚尾。 一曲荒山清照水。 殢渠杯酒旨。 寒食清明春事好，公家霁月光风。 年时犹记雨声中。 州侯陈乐舞，法从酒杯同。 坐上王杨虽自散，酴醿依旧香浓。 待将诗易寿无穷。 鸢飞鱼跃矣，风虎更云龙。 莫道庞公不入州。 为谁歌酒也迟留。 襟期别乘真难事，领略同游岂易谋。 他扰扰，自悠悠。 香浮茉莉笑花头。 一帘云影催诗雨，唤起佳人无限愁。 诗非漫与，酒非无算，都是悲秋兴在。 与君觞咏欲如何，画不就、新凉境界。 微云抹月，斜河回斗，隐隐奇奇怪怪。 刚风九万舞瑶林，甚些少、人间利害。 闲里相看两鬓秋。 酒能沾醉雨能幽。 吾庐何幸得翁留。 世路尽教终易与，山林佳话恐难酬。 人来人去亦知不。 分付心情作上元。 不知投老在林泉。 谁将村酒劝觥船。 月影静摇风柳外，霜华寒浸雪梅边。 醉敧乌帽忽醒然。 西溪回合小青苍。 梅雨弄残阳。 意行陇亩，景分庭院，乳燕春长。 酒深不用人歌啸，锄圃试商量。 细晞菜甲，旋寻蔬笋，一梦黄粱。 送君报最登朝路。 初整曹装处。 又因杯酒见馀情。 凉雨灵山阁上、月初晴。 醺然领客襟怀底。 消得阑干倚。 风流别乘我依归。 清誉冰溪棠荫、绿漪漪。 一抹青山拍岸溪。 麦云将过笋初齐。 不知何处水流西。 小阁路头吾欲醉，短蓬船尾客同携。 酒边华发更题诗。 水绕孤村客路赊。 一楼风雨角巾斜。 举觞无复问煎茶。 夜静曲声初喷竹，酒深烛影细吹花。 明朝飞鹭起圆沙。 玉水灵山地，燕寝亦书功。 邦人耆老，诞弥佳节以词通。 尔岂知吾恺悌，我乃因君谈笑，祝寿酒杯同。 箫鼓少人会，歌舞为谁容。 观坐客，惊野老，笔如风。 个般酬唱，诏回应上玉华东。 多少家传经济，留与孙谋持守，出处信何穷。 唤起千年调，分付一车公。 闲寻杯酒，清翻曲语，相与送残冬。 天地推移，古今兴替，斯道岂雷同。 明窗玉蜡梅枝好，人情淡、物华浓。 个样风光，别般滋味，无梦听飞鸿。 生与真妃姓氏同。 家随西子苎萝东。 谁道玉肌寒起粟，酒能红。 火齐烧空来上苑，冰浆凝露在西宫。 不似荔枝生处远，恨薰风。 风流最数宣城，奇山秀水神仙府。 琴高台畔，花姑坛上，鸾翔凤舞。 春度玉墀，月升金掌，荣分铜虎。 想少陵，知有异人间出，三百载、留佳句。 岁岁椒盘柏斝，到明朝、又还重举。 阳和散作，千岩瑞雪，两溪甘雨。 汲取恩波，酿成禄酒，庆公初度。 有东风传报，都人已为，筑沙堤路。 幕府增辉，前度刘郎，又还到来。 看芙蓉池畔，神凝秋水，绮罗丛里，欢动春雷。 彩笔新题，金钗半醉，当日英雄安在哉。 开筵处，是真仙福地，不著纤埃。 堪怜倦客情怀。 听吹竹弹丝金奏谐。 有黄花插鬓，何妨敧帽，绿橙醒酒，莫惜空罍。 坐上疏狂，帘间姝丽，应想横波一笑回。 停杯久，待娇歌缓劝，归骑休催。 锦鳞绣羽。 难传愁态颦妩。 岸草际天，云影垂絮。 人何许。 谩并栏倚柱。 烟光暮。 怅榆钱满路。 送春殢酒。 欢期幽会希遇。 彩箫凤侣。 回首分携处。 双脸吹愁雨。 无限语。 再见时记否。 垂杨烟湿嫩葆。 别屿环清窈。 绀影浮新涨，夷犹终日鱼鸟，花妥庭下草。 鸣蝉闹。 暗绿藏台沼。 野轩小。 敧眠断梦，闲书风叶颠倒。 诗怀酒思，悔费十年昏晓。 投老红尘倦再到。 愁觉。 悠然心寄天表。 柳拂鹅黄，草揉螺黛，院落雨痕才断。 蜂须雾湿，燕嘴泥融，陌上细风频扇。 多少艳景关心，长苦春光，疾如飞箭。 对东风忍负，西园清赏，翠深香远。 空暗忆、醉走铜驼，闲敲金镫，倦迹素衣尘染。 因花瘦觉，为酒情锺，绿鬓几番催变。 何况逢迎向人，眉黛供愁，娇波回倩。 料相思此际，浓似飞红万点。 暮色催更鼓，庭户月影胧□。 记旧迹、玉楼东。 看枕上芙蓉。 云屏几轴江南画，香篆炉暖烟空。 睡起处，绣衾重。 尚残酒潮红。 忡忡。 从分散，歌稀宴小，怀丽质，浑如梦中。 苦寂寞、离情万绪，似秋后、怯雨芭蕉，不展愁封。 何时细语，此夕相思，曾对西风。 菱藕花开来路香。 满船丝竹载西凉。 波摇发彩粉生光。 翡翠双飞寻密浦，鸳鸯浓睡倚回塘。 闲情须与酒商量。 密约深期卒未成。 藏钩春酒坐频倾。 向人娇艳夜亭亭。 相顾无言情易觉，归来单枕梦犹惊。 眼梢怨泪几时晴。 暮色闻津鼓。 烟波碧、数行征雁时度。 轻榔聚网，长歌和楫，水村渔户。 行人又落天涯，但怅望、高阳伴侣。 记旧日、酒卸宫袍，马酬少妾词赋。 如今鬓影萧然，相逢似雪，徒话愁苦。 芳尘暗陌。 残花遍野，岁华空去。 垂阳翠拂门径，尚梦想、当时住处。 纵早归、绿渐成阴，青娥在否。 溶溶水映娟娟秀。 浅约宫妆笼翠袖。 舞馀杨柳乍萦风，睡起海棠犹带酒。 憔悴萧郎缘底瘦。 那日花前相见后。 西窗疑是故人来，费得罗笺诗几首。 人如秾李，香濛翠缕，芳酒嫩於橙。 宝烛烘香，珠帘闲夜，银字理鸾笙。 归时醉面春风醒，花雾隔疏更。 低辗雕轮，轻栊骄马，相伴月中行。 宿霭笼晴。 层云遮日，送春望断愁城。 篱落堆花，帘栊飞絮，更堪远近莺声。 岁华流转，似行蚁、盘旋万星。 人生如寄，利锁名缰，何用萦萦。 骎骎皓发相迎。 斜照难留，朝雾多零。 宜趁良辰，何妨高会，为酬月皎风清。 舞台歌榭，遇得旅、欢期易成。 莫辞杯酒，天赋吾曹，特地锺情。 一带垂杨蘸水。 映芳草、萋萋千里。 跋马回堤少年子。 拥青娥，向红楼，南酒市。 拼饮莺花底。 恣欢笑、粉融香坠。 不趁临分醉中起。 但依稀，写柔情，留蜀纸。 一钩新月淡於霜。 杨柳渐分行。 征尘厌堆襟袂，鸡唱促晨装。 淮水阔，楚山长。 暗悲伤。 重阳天气，杯酒黄花，还寄他乡。 花幕高烧烛，兽炉深炷香。 寒色上楼阁，春威遍池塘。 多情天孙罢织，故与玉女穿窗。 素脸浅约宫装。 风韵胜笙簧。 游冶寻旧侣，尊酒老吾乡。 清歌度曲，何妨尘落雕梁。 任瑶阶平尺，珠帘人报，剩拼酩酊飞羽觞。 晓起山光惨，晚来花意寒。 映月衣纤缟，因风佩琅玕。 三弄江梅听彻，几点岸柳飘残。 宛然舞曲初翻。 帘影卷波澜。 把酒同唤醒，促膝小留欢。 清狂痛饮，能消多少杯盘。 况人生如寄，相逢半老，岁华休作容易看。 海棠初雨后。 似露粉妆成，肉红团就。 太真帐里，春眠醒、缓蹙楼前宫漏。 潮生酒晕，独自倚、阑干时候。 吹鬓影、斜立东风，馀寒半侵罗袖。 骊山宫殿无人，想笑问君王，艳容如否。 万花竞斗。 难比并、丽美巧匀丰瘦。 闺房挺秀。 □一顾、丹铅低首。 应对、羯鼓声中，清歌美奏。 看流莺度柳，似急响、金梭飞掷。 护巢占泥，翩翩飞燕翼。 昨梦前迹。 暗数欢娱处，艳花幽草，纵冶游南国。 芳心荡漾如波泽。 系马青门，停车紫陌。 年华转头堪惜。 奈离襟别袂，容易疏隔。 人间春寂。 谩云容暮碧。 远水沈双鲤、无信息。 天涯渐老羁客。 叹良宵漏断，独眠愁极。 吴霜皎、半侵华帻。 谁复省十载，匀香晕粉，髻倾鬟侧。 相思意、不离潮汐。 想旧家、接酒巡歌计，今难再得。 漏泄东君消息后。 短叶长条，著意遮轩牖。 嫩比鹅黄初熟酒。 染匀巧费春风手。 万缕筛金新月透。 入夜柔情，还胜朝来秀。 彩笔雕章知几首。 可人标韵无新旧。 一搦腰肢初见后。 恰似娉婷，十五藏朱牖。 春色恼人浓抵酒。 风前脉脉如招手。 黛染修眉蛾绿透。 态婉仪闲，自是闺房秀。 堪惜年华同转首。 女郎台畔春依旧。 碎玉飞花寒食后。 薄影行风，终日穿疏牖。 有客思归还把酒。 闲吹倦絮轻黏手。 雪满愁城寒欲透。 飘尽残英，翠幄成秾秀。 张绪风流今白首。 少年襟度难如旧。 翠浪蓝光新雨后。 整整斜斜，高下笼窗牖。 万斛深倾重碧酒。 量愁知落何人手。 栊雾梳烟晴色透。 照影回风，一段嫣然秀。 白下门东空引首。 藏鸦枝叶长怀旧。 都会地。 东南王气须记。 龙盘凤舞到钱塘，瑞烟回起。 画图彩笔写西湖，波光溶漾无际。 翠栏最宜半倚。 柳阴骏马谁系。 鳞差观阁接飞翬，衙庐万垒。 倒空碧浸软琉璃，云收天净如水。 夕阳照晚听近市。 沸笙箫、劝动闾里。 比屋乐逢尧世。 好相将载酒寻歌玄对。 酬答年华莺花里。 梦绕家山，曾访问、鹤林遗迹。 见老鹤、翩跹飞下，方瞳如漆。 蕙帐香消形色静，玉笙吹彻丰神逸。 梦醒来、忽记鹤归时，翁生日。 南陌杖，东山屐。 红楼酒，青霄笛。 料中梁何似，涪江今夕。 君不见洛阳耆英会，花前雅放诗闲适。 独北都、留守未归来，七十一。 清江社雨初晴，秋香吹彻高堂晓。 天然带得，酒星风骨，诗囊才调。 沔水春深，屏山月淡，吟鞭俱到。 算一生绕遍，瑶阶玉树，如君样、人间少。 未放鹤归华表。 伴仙翁、依然天杪。 知他费几，雁边红粒，马边青草。 待得清夷，彩衣花绶，哄堂一笑。 且和平心事，等闲博个，千秋不老。 杏花时候匆匆别。 又欲迫、黄花节。 过了三年经八月。 骊驹声里，青鸿头畔，几见刀头折。 诸生立尽门前雪。 半偈重翻为渠说。 且莫从头烹瓠叶。 已呼童稚，多藏酒秫，共醉陶彭泽。 将进酒。 吹起黄钟清调。 手按玉笙寒尚峭。 陇梅春已透。 蓝染溪光绿皱。 花簇马蹄红斗。 尽使宛陵人说道。 状元今岁又。 倚南墙、几回凝伫。 绿筠冉冉如故。 帝城景色缘何事，一半花枝风雨。 收听取。 这气象精神，则要人来做。 当留客处。 且遇酒高歌，逢场戏剧，莫作皱眉事。 那个是，紫佩飞霞仙侣。 骎骎云步如许。 清闲笑我如鸥鹭。 不肯对松觅句。 萍散聚。 又明月、还寻锦里烟霞路。 浮名自误。 待好好归来，携筒载酒，同访子云去。 修篁翠葆人家，分明水槛光中住。 就中得要，危亭瞰渌，小桥当路。 一榻桃笙，半窗竹简，清凉如许。 纵武陵佳丽，若耶深窈，那得似、双溪趣。 一夜檐花落枕，想鱼天、涨痕新露。 多君唤我，扫花作晚，解衣逃暑。 脍切银丝，酒招玉友，曲歌金缕。 愿张郎，长与莲花相似，朝朝暮暮。 似斜斜，才整整，又霏霏。 今夜里、窗户先知。 嫌春未透，故穿庭树作花飞。 起来寻访剡溪人，半压桥低。 兔园册，渔江画，兰房曲，竹丘诗。 怎模得、似当时。 天寒堕指，问谁能解白登围。 也须凭酒遣拿担，击乱鹅池。 伶俐聪明，都不似、阿奴碌碌。 渐欲买、青山路隐，白云同宿。 半醉尽教乌帻堕，熟眠休管屏风触。 算人生、能有几时闲，金乌速。 粗粗饭，天仓粟。 浊浊酒，天家禄。 更钓鲜采薇，有何不足。 君不见当年金谷事，绿珠弄笛椒涂屋。 到而今、富贵一场空，终非福。 朝霭藏晖，客袍惊暖，天巧无意。 杳杳谁知，包含造化，忽作人间瑞。 儿童欢笑，忙来花下，便饮九春和气。 急拿舟，高人乘兴，江天助我幽思。 缤纷似翦，峥嵘如画，莫道冬容憔悴。 恍象含空，尘无一点，疑在天宫里。 酒楼酣宴，茶轩清玩，且待桂花来至。 有馀光，明年待看，明红暗翠。 千二百回圆未半。 人世悲欢，此景长相伴。 行到身边琼步款。 金船载酒银河畔。 谁为别来音信断。 那更蟾光，一点窥孤馆。 静送忘言愁一段。 会须莫放笙歌散。 嫩水挼蓝，遥堤映翠，半雨半烟桥畔。 鸣禽弄舌，蔓草萦心，偏称谢家池馆。 红粉墙头，柳摇金缕，纤柔舞腰低软。 被和风、搭在阑干，终日绣帘谁卷。 春易老，细叶舒眉，轻花吐絮，渐觉绿阴垂暖。 章台系马，灞水维舟，追念凤城人远。 惆怅阳关故国，杯酒飘零，惹人肠断。 恨青青客舍，江头风笛，乱云空晚。 行人欲上来时路。 破晓雾、轻寒去。 隔叶子规声暗度。 十分酒满，舞裀歌袖，沾夜无寻处。 故人近送旌旗暮。 但听阳关第三句。 欲断离肠馀几许。 满天星月，看人憔悴，烛泪垂如雨。 画堂银烛明如昼。 见林宗、巾垫羞蓬首。 针指花枝，线赊罗袖。 须臾两带还依旧。 劝君倒戴休令后。 也不须、更漉渊明酒。 宝箧深藏，浓香熏透。 为经十指如葱手。 鸣鸠乳燕春闲暇。 化作绿阴槐夏。 寿酒舞红裳，睡鸭飘香麝。 醉此洛阳人，佐郡深儒雅。 况坐上、玉麟金马。 更莫问、莺老花谢。 万里相依，千金为寿，未厌玉烛传清夜。 不醉欲言归，笑杀高阳社。 对朝云叆叇，暮雨霏微，乱峰相倚。 巫峡高唐，锁楚宫朱翠。 画戟移春，靓妆迎马，向一川都会。 万里投荒，一身吊影，成何欢意。 尽道黔南，去天尺五，望极神州，万里烟水。 尊酒公堂，有中朝佳士。 荔颊红深，麝脐香满，醉舞裀歌袂。 杜宇声声，催人到晓，不如归是。 鸳鸯翡翠，小小思珍偶。 眉黛敛秋波，尽湖南、山明水秀。 娉娉袅袅，恰近十三馀，春未透。 花枝瘦。 正是愁时候。 寻花载酒。 肯落谁人后。 只恐远归来，绿成阴、青梅如豆。 心期得处，每自不由人，长亭柳。 君知否。 千里犹回首。 画鼓催春，蛮歌走饷。 雨前一焙谁争长。 低株摘尽到高株，株株别是闽溪样。 碾破春风，香凝午帐。 银瓶雪滚翻成浪。 今宵无睡酒醒时，摩围影在秋江上。 临水夭桃，倚墙繁李。 长杨风掉青骢尾。 尊中有酒且酬春，更寻何处无愁地。 明日重来，落花如绮。 芭蕉渐展山公启。 欲笺心事寄天公，教人长对花前醉。 朱楼彩舫，浮瓜沈李，报答风光有处。 一年尊酒暂时同，别泪作、人间晓雨。 鸳鸯机综，能令侬巧，也待乘槎仙去。 若逢海上白头翁，共一访、痴牛呆女。 黔中桃李可寻芳。 摘茶人自忙。 月团犀胯斗圆方。 研膏入焙香。 青箬裹，绛纱囊。 品高闻外江。 酒阑传碗舞红裳。 都濡春味长。 小院一枝梅。 冲破晓寒开。 晚到芳园游戏，满袖带香回。 玉酒覆银杯。 尽醉去、犹待重来。 东邻何事，惊吹怨笛，雪片成堆。 黔中士女游晴昼。 花信轻寒罗袖透。 争寻穿石道宜男，更买江鱼双贯柳。 竹枝歌好移船就。 依倚风光垂翠袖。 满倾芦酒指摩围，相守与郎如许寿。 黄花当户。 已觉秋容暮。 云梦南州逢笑语。 心在歌边舞处。 使君一笑眉开。 新晴照酒尊来。 且乐尊前见在，休思走马章台。 乍晴秋好。 黄菊敧乌帽。 不见清谈人绝倒。 更忆添丁小小。 蜀娘漫点花酥。 酒槽空滴真珠。 兄弟四人别住，他年同插茱萸。 冰堂酒好。 只恨银杯小。 新作金荷工献巧。 图要连台拗倒。 采莲一曲清歌。 急檀催卷金河。 醉里香飘睡鸭，更惊罗袜凌波。 银烛生花如红豆。 占好事、而今有。 人醉曲屏深，借宝瑟、轻招手。 一阵白苹风，故灭烛、教相就。 花带雨、冰肌香透。 恨啼乌、辘轳声晓。 岸柳微凉吹残酒。 断肠时、至今依旧。 镜中消瘦。 那人知后。 怕夯你来僝僽。 万事令人心骨寒。 故人坟上土新乾。 淫坊酒肆狂居士，李下何妨也整冠。 金作鼎，玉为餐。 老来亦失少时欢。 茱萸菊蕊年年事，十日还将九日看。 黄菊枝头生晓寒。 人生莫放酒杯乾。 风前横笛斜吹雨，醉里簪花倒著冠。 身健在，且加餐。 舞裙歌板尽清欢。 黄花白发相牵挽，付与时人洗眼看。 紫菊黄花风露寒。 平沙戏马雨新乾。 且看欲尽花经眼，休说弹冠与挂冠。 甘酒病，废朝餐。 何人得似醉中欢。 十年一觉扬州梦，为报时人洗眼看。 陶陶兀兀。 人生梦里槐安国。 教公休醉公但莫。 盏倒垂莲，一笑是赢得。 街头酒贱民声乐。 寻常行处寻欢适。 醉看檐雨森银竹。 我欲忧民，渠有二千石。 招唤欲千回。 暂得尊前笑口开。 万水千山还麽去，悠哉。 酒面黄花欲醉谁。 顾影又徘徊。 立到斜风细雨吹。 见我未衰容易去，还来。 不道年年即渐衰。 未报贾船回。 三径荒锄菊卧开。 想得邻船霜笛罢，沾衣。 不为涪翁更为谁。 风力袅萸枝。 酒面红鳞惬细吹。 莫笑插花和事老，摧颓。 却向人间耐盛衰。 黄菊满东篱。 与客携壶上翠微。 已是有花兼有酒，良期。 不用登临恨落晖。 满酌不须辞。 莫待无花空折枝。 寂寞酒醒人散后，堪悲。 节去蜂愁蝶不知。 浊酒黄花，画檐十日无秋燕。 梦中相见。 起作南柯观。 镜里朱颜，又减年时半。 江山远。 登高人健。 应问西来雁。 汤泛冰瓷一坐春。 长松林下得灵根。 吉祥老子亲拈出，个个教成百岁人。 灯焰焰，酒醺醺。 壑源曾未醒酲魂。 与君更把长生碗，聊为清歌驻白云。 踏破草鞋参到了。 等闲拾得衣中宝。 遇酒逢花须一笑。 长年少。 俗人不用嗔贫道。 何处青旗夸酒好。 醉乡路上多芳草。 提著葫芦行未到。 风落帽。 葫芦却缠葫芦倒。 夜来酒醒清无梦，愁倚阑干。 露滴轻寒。 雨打芙蓉泪不乾。 佳人别后音尘悄，消瘦难拼。 明月无端。 已过红楼十二间。 北苑龙团，江南鹰爪，万里名动京关。 碾深罗细，琼蕊暖生烟，一种风流气味，如甘露、不染尘凡。 纤纤捧，冰瓷莹玉，金缕鹧鸪斑。 相如，方病酒，银瓶蟹眼，波怒涛翻。 为扶起，尊前醉玉颓山。 饮罢风生两腋，醒魂到、明月轮边。 归来晚，文君未寝，相对小窗前。 稠花乱叶，到处撩人醉。 林下有孤芳，不匆匆、成蹊桃李。 今年风雨，莫送断肠红，斜枝倚。 风尘里。 不带尘风气。 微嗔又喜。 约略知春味。 江上一帆愁，梦犹寻、歌梁舞地。 如今对酒，不似那回时，书谩写，梦来空，只有相思是。 把酒花前欲问溪。 问溪何事晚声悲。 名利往来人尽老。 谁道。 溪声今古有休时。 且共玉人斟玉醑。 休诉。 笙歌一曲黛眉低。 情似长溪长不断。 君看。 水声东去月轮西。 上客休辞酒浅深。 素儿歌里细听沈。 粉面不须歌扇掩，闲静，一声一字总关心。 花外黄鹂能密语。 休诉。 有花能得几时斟。 画作远山临碧水。 明媚。 梦为胡蝶去登临。 四时美景，正年少赏心，频启东阁。 芳酒载盈车，喜朋侣簪合。 杯觞交飞劝酬献，正酣饮、醉主公陈榻。 坐来争奈，玉山未颓，兴寻巫峡。 歌阑旋烧绛蜡。 况漏转铜壶，烟断香鸭。 犹整醉中花，借纤手重插。 相将扶上，金鞍騕袅，碾春焙、愿少延欢洽。 未须归去，重寻艳歌，更留时霎。 凤舞团团饼。 恨分破、教孤令。 金渠体净，只轮慢碾，玉尘光莹。 汤响松风，早减了、二分酒病。 味浓香永。 醉乡路、成佳镜。 恰如灯下，故人万里，归来对影。 口不能言，心下快活自省。 对朝云叆叇，暮雨霏微，翠峰相倚。 巫峡高唐，锁楚宫佳丽，蘸水朱门，半空霜戟，自一川都会。 虏酒千杯，夷歌百转，迫人垂泪。 人道黔南，去天尺五，望极神京，万重烟水。 悬榻相迎，有风流千骑。 荔脸红深，麝脐香满，醉舞裀歌袂。 杜宇催人，声声到晓，不如归是。 画堂高会酒阑珊。 倚栏干。 霎时间。 千里关山，常恨见伊难。 及至而今相见了，依旧似、隔关山。 倩人传语问平安。 省愁烦。 泪休弹。 哭损眼儿，不似旧时单。 寻得石榴双叶子，凭寄与、插云鬖。 酒阑命友闲为戏。 打揭儿、非常惬意。 各自输赢只赌是。 赏罚采、分明须记。 小五出来无事。 却跋翻和九底。 若要十一花下死。 管十三、不如十二。 樱桃著子如红豆，不管春归。 闻道开时。 蜂惹香须蝶惹衣。 楼台灯火明珠翠，酒恋歌迷。 醉玉东西。 少个人人暖被携。 城南城北看桃李，依倚年华。 杨柳藏鸦。 又是无言飐落花。 春风一面长含笑，偷顾羞遮。 分付谁家。 把酒花前试问他。 闻说君家有翠娥。 施朱施粉总嫌多。 背人语处藏珠履，覰得羞时整玉梭。 拖远岫，压横波。 何时传酒更传歌。 为君写就黄庭了，不要山阴道士鹅。 诸将说封侯。 短笛长歌独倚楼。 万事尽随风雨去，休休。 戏马台南金络头。 催酒莫迟留。 酒味今秋似去秋。 花向老人头上笑，羞羞。 白发簪花不解愁。 槐绿低窗暗，榴红照眼明。 玉人邀我少留行。 无奈一帆烟雨、画船轻。 柳叶随歌皱，梨花与泪倾。 别时不似见时情。 今夜月明江上、酒初醒。 歌罢酒阑时，潇洒座中风色。 主礼到君须尽，奈宾朋南北。 暂时分散总寻常，难堪久离拆。 不似建溪春草，解留连佳客。 一弄醒心弦，情在两山斜叠。 弹到古人愁处，有真珠承睫。 使君来去本无心，休泪界红颊。 自恨老来憎酒，负十分金叶。 携手青云路稳，天声迤逦传呼。 袍笏恩章乍赐，春满皇都。 何处难忘酒，琼花照玉壶。 归袅丝梢竞醉，雪舞郊衢。 心情老懒。 对歌对舞，犹是当时眼。 巧笑靓妆，近我衰容华鬓。 似扶著、卖卜算。 思量好个当年见。 催酒催更，只怕归期短。 饮散灯稀，背锁落花深院。 好杀人、天不管。 小桃灼灼柳鬖鬖。 春色满江南。 雨晴风暖烟淡，天气正醺酣。 山泼黛，水挼蓝。 翠相搀。 歌楼酒旆，故故招人，权典青衫。 潇洒荐冰盘，满座暗惊香集。 久后一般风味，问几人知得。 画堂饮散已归来，清润转更惜。 留取酒醒时候，助茗瓯春色。 环滁皆山也。 望蔚然深秀，琅琊山也。 山行六七里，有翼然泉上，醉翁亭也。 翁之乐也。 得之心、寓之酒也。 更野芳佳木，风高日出，景无穷也。 游也。 山肴野蔌，酒冽泉香，沸筹觥也。 太守醉也。 喧哗众宾欢也。 况宴酣之乐、非丝非竹，太守乐其乐也。 问当时、太守为谁，醉翁是也。 浮动花钗影鬓烟。 浅妆浓笑有馀妍。 酒醺檀点语凭肩。 留不住时分钿镜，旧曾行处失金莲。 碧云芳草恨年年。 少年侠气，交结五都雄。 肝胆洞。 毛发耸。 立谈中。 死生同。 一诺千金重。 推翘勇。 衿豪踪。 轻盖拥。 聊飞鞚。 斗城东。 轰饮酒炉，春色浮寒瓮。 吸海垂虹。 闲呼鹰嗾犬，白羽摘雕弓。 狡穴俄空。 乐匆匆。 似黄粱梦。 辞丹凤。 明月共。 漾孤篷。 官冗从。 怀倥偬。 落尘笼。 薄书从。 鶡弁如云众。 共粗用。 忽奇功。 笳鼓动。 渔阳弄。 思悲翁。 不请长缨，系取天娇种。 剑吼西风。 恨登山临水，手寄七弦桐。 目送归鸿。 云母窗前歇绣针。 低鬟凝思坐调琴。 玉纤纤按十三金。 归卧文园犹带酒，柳花飞度画堂阴。 只凭双燕话春心。 叠鼓新歌百样娇。 铜丸玉腕促云谣。 揭帘飞瓦雹声焦。 九渠池边杨柳陌，香轮轧轧马箫箫。 细风妆面酒痕销。 佩环声认腰肢软。 风里麝熏知近远。 此身常羡玉妆台，得见晓来梳画面。 回廊几步通深院。 一桁绣衣帘不卷。 酒阑歌罢欲黄昏，肠断归巢双燕燕。 薄雨初寒，斜照弄晴，春意空阔。 长亭柳色缠黄，远客一枝先折。 烟横水际，映带几点归鸦，东风销尽龙沙雪。 还记初关来，恰而今时节。 将发。 画楼芳酒，红泪清歌，顿成清别。 已是经年，杳杳音尘多绝。 欲知方寸，共有几许清愁，芭蕉不展丁香结。 枉望断天涯，两厌厌风月。 为问宛溪桥畔柳。 拂水倡条，几赠行人手。 一样叶眉偏解皱。 白绵飞尽因谁瘦。 今日离亭还对酒。 唱断青青，好去休回首。 美阴向人疏似旧。 何须更待秋风后。 斗酒才供泪，扁舟只载愁。 画桥青柳小朱楼。 犹记出城车马、为迟留。 有恨花空委，无情水自流。 河阳新鬓尽禁秋。 萧散楚云巫雨、生此休。 冷香浮动。 望处欲声胡蝶梦。 晓日曈昽。 愁见凝酥暖渐融。 鼓催歌送。 芳酒一尊谁与共。 寂寞墙东。 门掩黄昏满院风。 斜日平山寒已薄。 雪过松梢，犹有残英落。 晚色际天天似幕。 一尊先与东风约。 邀得红梅同宴乐。 酒面融春，春满纤纤萼。 客意为伊浑忘却。 归船且傍花阴泊。 十里青山远，潮平陆带沙。 数声啼鸟怨年华。 又是凄凉时候、在天涯。 白露收残暑，清风衬晚霞。 绿杨堤畔闹荷花。 记得年时沽酒、那人家。 北固山前波浪远。 铁瓮城头，画角残声短。 促酒溅金催小宴。 灯摇蜡焰香风软。 落日烟霞晴满眼。 欲仗丹青，巧笔彤牙管。 解写伊川山色浅。 谁能画得江天晚。 南徐好，鼓角乱云中。 金地浮山星雨点，铁城横锁瓮三重。 开国旧夸雄。 春过后，佳气荡晴空。 渌水画桥沽酒市，清江晚渡落花风。 千古夕阳红。 南徐好，桥下渌波平。 画柱千年尝有鹤，垂杨三月未闻莺。 行乐过清明。 南北岸，花市管弦声。 邀客上楼双榼酒，舣舟清夜两街灯。 直上月亭亭。 南徐好，樽酒上西楼。 调鼎勋庸还世事，镇江旌节从仙游。 楼下水空流。 桃李在，花月更悠悠。 侍燕歌终无旧梦，画眉灯暗至今愁。 香冷舞衣秋。 南徐好，桥下绿杨村。 两谢风流称郡守，二苏家世作州民。 文彩动星辰。 书万卷，今日富儿孙。 三径客来消永昼，百壶酒尽过芳春。 江月伴开尊。 年芳已远，凉夏疏疏雨。 菊占此时开，背佳期、清秋何处。 滴成金豆，弹破栗文圆，临水槛，倚风亭，全胜东篱暮。 茱萸未结，谁是多情侣。 菖叶与葵花，也相饶、也□羞妒。 主人著意，何必念登高，浮酒面，解烦襟，消尽当筵暑。 开到杏花寒食近。 人在花前，宿酒和春困。 酒有尽时情不尽。 日长只恁厌厌闷。 经岁别离闲与问。 花上啼莺，解道深深恨。 可惜断云无定准。 不能为寄蓝桥信。 岸草平沙。 吴王故苑，柳袅烟斜。 雨后寒轻，风前香软，春在梨花。 行人一棹天涯。 酒醒处，残阳乱鸦。 门外秋千，墙头红粉，深院谁家。 尽日东风吹绿树。 向晚轻寒，数点催花雨。 年少凄凉天付与。 更堪春思萦离绪。 临水高楼携酒处。 曾倚哀弦，歌断黄金缕。 楼下水流何处去。 凭栏目送苍烟暮。 魂消目断关山路。 曾送雕鞍去。 而今留滞古陪京。 还是一尊芳酒、送君行。 吾庐好在条山曲。 三径应芜没。 诛茅为我补东篱。 会待新春残腊、也来归。 连环宝瑟深深愿，结尽一生愁。 人间天上，佳期胜赏，今夜中秋。 雅歌妍态，嫦娥见了，应羡风流。 芳尊美酒，年年岁岁，月满高楼。 屋下疏流水，屋上列青山。 先生跨鹤何处，窈窕白云间。 采药当年三径，只有长松绿竹，霜吹晚萧然。 举酒高台上，彷佛揖群仙。 转银汉，飞宝鉴，溢清寒。 金波万顷不动，人在玉壶宽。 我唱君须起舞，要把嫦娥留住，相送一杯残。 醉矣拂衣去，一笑渺人寰。 小园曲径，度疏林深处，幽兰微馥。 竹坞无人双翠羽，飞触珊珊寒玉。 更欲题诗，晚来孤兴，却恐伤幽独。 不如花下，一尊芳酒相属。 慨念故国风流，杨花春梦短，黄粱初熟。 卷白千觞须劝我，洗此胸中荣辱。 醉揖南山，一声清啸，休把离骚读。 迟留归去，月明犹挂乔木。 惨结秋阴，西风送、霏霏雨湿。 凄望眼、征鸿几字，暮投沙碛。 试问乡关何处是，水云浩荡迷南北。 但一抹、寒青有无中，遥山色。 天涯路，江上客。 肠欲断，头应白。 空搔首兴欢，暮年离拆。 须信道消忧除是酒，奈酒行有尽情无极。 便挽取、长江入尊罍，浇胸臆。 惜别伤离，此生此念无重数。 故人何处。 还送春归去。 美酒一杯，谁解歌金缕。 无情绪。 淡烟疏雨。 花落空庭暮。 归去来。 归去来。 昨夜东风吹梦回。 家山安在哉。 酒一杯。 复一杯。 准拟愁怀待酒开。 愁多肠九回。 江月初升，听悲风、萧瑟满山零叶。 夜久酒阑，火冷灯青，奈此愁怀千结。 绿琴三叹朱弦绝，与谁唱、阳春白雪。 但遐想、穷年坐对，断编遗册。 西北搀枪未灭。 千万乡关，梦遥吴越。 慨念少年，横槊风流，醉瞻海涵天阔。 老来身世疏篷底，忍憔悴、看人颜色。 更何似、归与枕流漱石。 春色遍天涯，寒谷未知消息。 且共一尊芳酒，看东风飞雪。 太平遗老洞霄翁，相对两华发。 一任醉魂飞去，访琼瑶宫阙。 一炷鼻端香，方寸浪平风息。 汲取玉池春水，点红炉微雪。 年来都以酒相妨，进退只毫发。 却道醉乡深处，是三山神阙。 三月正当三十日，愁杀醉吟翁。 可奈青春，太无情甚，归去苦匆匆。 共君今夜不须睡，尊酒且从容。 说与楼头，打钟人道，休打五更钟。 破新正春到，五叶尧蓂，弄芳初秀。 翦彩然膏，灿华筵如昼。 家庆图中，老莱堂上，竟祝翁遐寿。 喜气欢容，光生玉斝，香霏金兽。 谁会高情，淡然声利，一笑尘寰，万缘何有。 解组归来，访渔樵朋友。 华发苍颜，任从老去，但此情依旧。 岁岁年年，花前月下，一尊芳酒。 世态浮云易变，时光飞箭难留。 五年重见海东头。 只有交情似旧。 未尽别来深意，难堪老去离愁。 青山迢递水悠悠。 明日扁舟病酒。 露花烟柳。 春思浓如酒。 几阵狂风新雨后。 满地落红铺绣。 风流何处疏狂。 厌厌恨结柔肠。 又是危阑独倚，一川烟草斜阳。 一年适尽莲花漏，翠井屠苏沈冻酒。 月窟蟠根，云岩分种，绝知不是尘凡。 琉璃剪叶金粟缀花繁。 黄菊周旋避舍，友兰蕙、羞杀山樊。 清香远，秋风十里，鼻观已先参。 酒阑。 听我语，平生半是，江北江南。 经行处、无穷绿水青山。 常被此花相恼，思共老、结屋中间。 不因尔，芗林底事，游戏到人寰。 挂冠神武。 来作烟波主。 千里好江山，都尽是、君恩赐与。 风勾月引，催上泛宅时，酒倾玉，鲙堆雪，总道神仙侣。 蓑衣箬笠，更着些儿雨。 横笛两三声，晚云中、惊鸥来去。 欲烦妙手，写入散人图，蜗角名，蝇头利，着甚来由顾。 恨中秋、多雨及晴景，追赏且探先。 纵玉钩初上，冰轮未正，无奈婵娟。 饮客不来自酌，对影亦清妍。 任笑芗林老，雪鬓霜髯。 好在章江西畔，有凌云玉笥，空翠相连。 懒崎岖林麓，则窈窕溪边。 自断此生休问，愿瓮中、长有酒如泉。 人间是，更谁得似，月下尊前。 春尽日，雨馀时。 红蔌蔌，绿漪漪。 花满地，水平池。 烟光里，云影上，画船移。 纹鸳并，白鸥飞。 歌韵响，酒行迟。 将我意，入新诗。 春欲去，留且住，莫教归。 病著连三月，谁能慰老夫。 萧萧短发不胜梳。 风里支离欲倒、要人扶。 秋月明如水，岩花忽起予。 旋篘白酒入盘盂。 报答风光不醉、更何如。 我入三摩地，人疑小有天。 君王送老白云边。 不用丹青图画、上凌烟。 喜揽澄清辔，能同载酒船。 相逢忽谩别经年。 好是两身强健、在尊前。 满城腊雪净无埃。 触处是花开。 天上琼林珠树，谁知夜半移来。 黄堂荐寿，请君著意，和气潜回。 化作一江春酒，都将注入尊罍。 天仙醉把真珠掷。 荷翻写入玻璃碧。 雨过酒尊凉。 红蕖苒苒香。 飞来双白鹭。 屡作僛僛舞。 山鸟起清歌。 晚来情更多。 多病卧江干，过尽春花秋叶。 又见横斜疏影，弄阶前明月。 呼儿取酒据胡床，尚喜知时节。 宜与老夫情厚，有鬓边残雪。 小院深明别有天。 花能笑语柳能眠。 雪肌得酒於中暖，莲步凌波分外妍。 钗燕重，髻荷偏。 两山斜叠翠连娟。 朝云无限矜春态，暮雨情知更可怜。 斗帐欢盟不计年。 谁知蓦地远如天。 何曾一霎离心上，怎得而今在眼前。 鱼不断，雁相连。 可无小字寄芳笺。 薄情已是抛人去，更与新愁到酒边。 卧扁舟，闻寒雨，数佳期。 又还是、轻误仙姿。 小楼梦冷，觉来应恨我归迟。 鬓云松处，枕檀斜、露泣花枝。 名利空萦系，添憔悴，谩孤恓。 得见了、说与教知。 偎香倚暖，夜炉围定酒温时。 任他飞雪洒江天，莫下层梯。 春来春去催人老。 老夫争肯输年少。 醉后少年狂。 白髭殊未妨。 插花还起舞。 管领风光处。 把酒共留春。 莫教花笑人。 疏枝冷蕊忽惊春。 一点芳心入鬓云。 风韵情知似玉人。 笑迎门。 香暖红炉酒未温。 祥景飞光盈衮绣。 流庆昆台，自是神仙胄。 谁遣阳和放春透。 化工重入丹青手。 云璈锦瑟争为寿。 玉带金鱼，共愿人长久。 偷取蟠桃荐芳酒。 更看南极星朝斗。 半吐寒梅未拆。 双鱼洗、冰澌初结。 户外明帘风任揭。 拥红炉，洒窗间，闻霰雪。 比去年时节。 这心事、有人忺说。 斗帐重熏鸳被叠。 酒微醺，管灯花，今夜别。 梦中北去又南来。 饱风埃。 鬓华衰。 浮木飞蓬，踪迹为谁催。 自笑自悲还自语，一杯酒，鼻如雷。 晓舆行处觉春回。 屑琼瑰。 糁莓苔。 病眼冲寒，欲闭又还开。 水近人家篱落畔，遥认得，一枝梅。 睡起中庭月未蹉。 繁香随影上轻罗。 多情肯放一春过。 比似雪时犹带韵，不如梅处却缘多。 酒边枕畔奈愁何。 春雪一瓯扶醉玉，翩翩两腋生风。 柳腰无力殢云踪。 陈郎投辖意，分袂忍匆匆。 白玉琢杯龙麝泛，瀼瀼天酒争浓。 何妨一饮上青骢。 晴空行夜月，缓辔水晶宫。 高会横山酒八仙。 烟云不减九华妍。 暖风琼树倚楼前。 妙唱一声尘暗落，靓妆四座玉相连。 骖鸾何日共翩翩。 二八佳人宴九仙。 华堂清静斗春妍。 琼枝相倚妙无前。 良夜黄云来缥缈，东风碧酒意留连。 花间蝶梦想翩翩。 垂杨袅袅腰肢软。 寒溪练练琉璃浅。 短艇卧吹风。 生涯一叶中。 五湖须径去。 何用若耶女。 烟雨暝沙汀。 花香唤酒醒。 腰肢欲趁杨花去。 歌声能遏行云住。 杯酒醉东风。 羁愁一洗空。 谪仙清饮露。 意在飞琼侣。 未醉即求归。 新词句欲飞。 风荐荷香翦翦，月行竹影徐徐。 微闻环佩过庭除。 恐是阳台行雨。 玉笋轻笼乐句，流莺夜转诗馀。 酒酣风劲露凝珠。 我欲骖鸾归去。 嫣然笑粲。 醉靥融滋春意烂。 侍宴终宵。 欢动帘帏酒易消。 尊前狂客。 惊见蕊仙新谪籍。 珠阁深关。 丹就同归海上山。 林梢挂弦月，江路粲寒梅。 一年清绝，好是造物巧安排。 今日不知何日，佳气更随喜气，满室已春回。 欢事一时足，黄色两眉开。 紫髯公，平日事，亦高哉。 都将功业，分付兰玉满庭阶。 慈爱浑嗤张傅，信义更高吴李，别是一襟怀。 岁岁长生酒，剩□紫霞杯。 韩国武中令，公望乃云孙。 平生壮志，凛凛长剑倚天门。 郁积胸中谋虑，慷慨尊前谈笑，袖手看风云。 唾手功名事，诗句自朝昏。 况高怀，吾所敬，果难能。 千金生产，一笑推尽与诸昆。 所至才成辄去，不为区区芥蒂，此意有谁论。 且举杯中酒，今日是生辰。 吾母慈祥膺上寿。 福庇吾家，近世真希有。 丘嫂今年逾六九。 康宁可嗣吾慈母。 我愿慈闱多福厚。 更祝遐龄，与母齐长久。 鸾诰联翩双命妇。 华堂千岁长生酒。 兰谷清香入岭梅。 多根应尔暖先回。 腊前似得真消息，争逐尧蓂十叶开。 春满室，酒盈杯。 百花宁许到尊罍。 仙姿要是仙家伴，长为遐龄岁一来。 畴昔君王庆诞辰。 欢传金母下瑶城。 祗应仙子陪仙仗，却向人间作寿星。 萧史伴，更和鸣。 殷勤好嗣太夫人。 直须同饮长生酒，剩看芝兰照谢庭。 音信西来，匆匆思作东归计。 别怀萦系。 为个人留滞。 尊酒团栾，莫惜通宵醉。 还来未。 满期君至。 只在初三四。 相从归去。 行尽江吴到湘楚。 欲话离怀。 万事须凭酒一杯。 临歧握手。 赠子一言君听否。 舌在何忧。 莫作人间儿女愁。 喜见中秋，急载酒、登楼邀月。 谁料得、狂风作祟，浮云为孽。 孤负阑干凝望眼，不教宝鉴悬银阙。 但筵前、依旧舞腰斜，歌喉咽。 阴与霁，圆并缺，难指准，休分别。 况赏心乐事，从来磨折。 常把一尊陪笑语，也胜虚度佳时节。 怪坡仙、底事太愁生，惊华发。 算秋来景物，皆胜赏、况重阳。 正露冷欲霜，烟轻不雨，玉宇开张。 蜀人从来好事，遇良辰、不肯负时光。 药市家家帘幕，酒楼处处丝簧。 婆娑老子兴难忘。 聊复与平章。 也随分登高，茱萸缀席，菊蕊浮觞。 明年未知谁健，笑杜陵、底事独凄凉。 不道频开笑口，年年落帽何妨。 暖律初回。 又烧灯市井，卖酒楼台。 谁将星移万点，月满千街。 轻车细马，隘通衢、蹴起香埃。 今岁好，土牛作伴，挽留春色同来。 不是天公省事，要一时壮观，特地安排。 何妨彩楼鼓吹，绮席尊罍。 良宵胜景，语邦人、莫惜徘徊。 休笑我，痴顽不去，年年烂醉金钗。 锦城城北，有平湖、仿佛西湖西畔。 载酒郊坰修禊事，雅称兰舟同泛。 麦垅黄轻，桤林绿重，莫厌春光晚。 棹歌声发，飞来鸥鹭惊散。 好是水涨弥漫，山围周币，不尽青青岸。 除却钱塘门外见，只说此间奇观。 句引游人，追陪佳客，三载成留恋。 古今陈迹，从教分付弦管。 与蜀有缘法，见我眼俱青。 征车到处，弦管无限作离声。 自笑四年留滞，漫说三边安静，分阃愧长城。 一念天地阔，万事羽毛轻。 欲归去，诗入社，酒寻盟。 骎骎双鬓，老矣祗觉壮心惊。 虽是东西惟命，已断行藏在己，何必问君平。 举似铜梁守，怀抱好同倾。 数月已办去，今日始成行。 天公怜我，特地趁晓作霜晴。 万里奔驰为米，四载淹留为豆，自笑太劳生。 父老漫遮道，抚字愧阳城。 君有命，难俟驾，合兼程。 故山心切，猿鹤应是怨仍惊。 多谢使华追路，不忍客亭分袂，已醉酒犹倾。 莫久西南往，汉代急公卿。 青梅如豆，断送春归去。 小绿间长红，看几处、云歌柳舞。 偎花识面，对月共论心，携素手，采香游，踏遍西池路。 水边朱户。 曾记销魂处。 小立背秋千，空怅望、娉婷韵度。 杨花扑面，香糁一帘风，情脉脉，酒厌厌，回首斜阳暮。 纤手行杯红玉润。 满眼花枝，雨过胭脂嫩。 新月一眉生浅晕。 酒阑无奈添春困。 唤起醉魂君不问。 憔悴颜容，羞与花相近。 人自无情花有韵。 风光易老何须恨。 千里倦游客，老眼厌尘烟。 蒸湘平远，他处无此好江山。 把酒一听欸乃，过了黄花时节，水国倍生寒。 输与沧浪叟，长伴白鸥闲。 傍江亭，穷杳霭，踞巉岩。 水深石冷，闻道别有洞中天。 待倩灵妃调曲，唤起冯夷短舞，从此问群仙。 云海渺无际，波涌缓移船。 小妆朱槛，护秋英千点，金钿如簇。 黄叶白苹朝露冷，只有孤芳幽馥。 华发苍头，宦情羁思，来伴花幽独。 巡檐无语，清愁何啻千斛。 因念爱酒渊明，东篱雅意，千载无人续。 身在花边须一醉，小覆杯中醽醁。 过了重阳，捻枝嗅蕊，休叹年华速。 明年春到，陈根更有新绿。 著厌霓裳素。 染胭脂、苎罗山下，浣沙溪渡。 谁与流霞千古酝，引得东风相误。 从臾入、吴宫深处。 鬓乱钗横浑不醒，转越江、剗地迷归路。 烟艇小，五湖去。 当时倩得春留住。 就锦屏一曲，种种断肠风度。 才是清明三月近，须要诗人妙句。 笑援笔、殷勤为赋。 十样蛮笺纹错绮，粲珠玑、渊掷惊风雨。 重唤酒，共花语。 碧海成桑野。 笑人间，江翻平陆，水云高下。 自是三山颜色好，更著雨婚烟嫁。 料未必、龙眠能画。 拟向诗人求幼妇，倩诸君、妙手皆谈马。 须进酒，为陶写。 回头鸥鹭瓢泉社。 莫吟诗、莫抛尊酒，是吾盟也。 千骑而今遮白发，忘却沧浪亭榭。 但记得、灞陵呵夜。 我辈从来文字饮，怕壮怀、激烈须歌者。 蝉噪也，绿阴夏。 鸟倦飞还矣。 笑渊明、瓶中储粟，有无能几。 莲社高人留翁语，我醉宁论许事。 试沽酒、重斟翁喜。 一见箫然音韵古，想东篱、醉卧参差是。 千载下，竟谁似。 元龙百尺高楼里。 把新诗、殷勤问我，停云情味。 北夏门高从拉攞，何事须人料理。 翁曾道、繁华朝起。 尘土人言宁可用，顾青山、与我何如耳。 歌且和，楚狂子。 肘后俄生柳。 叹人生、不如意事，十常八九。 右手淋浪才有用，闲却持螯左手。 谩赢得、伤今感旧。 投阁先生惟寂寞，笑是非、不了身前后。 持此语，问乌有。 青山幸自重重秀。 问新来、萧萧木落，颇堪秋否。 总被西风都瘦损，依旧千岩万岫。 把万事、无言搔首。 翁比渠侬人谁好，是我常、与我周旋久。 宁作我，一杯酒。 风狂雨横，是邀勒园林，几多桃李。 待上层楼无气力，尘满栏干谁倚。 就火添衣，移香傍枕，莫卷朱帘起。 元宵过也，春寒犹自如此。 为问几日新晴，鸠鸣屋上，鹊报檐前喜。 揩试老来诗句眼，要看拍堤春水。 月下凭肩，花边系马，此兴今休矣。 溪南酒贱，光阴只在弹指。 洞庭春晚，旧传恐是，人间尤物。 收拾瑶池倾国艳，来向朱栏一壁。 透户龙香，隔帘莺语，料得肌如血。 月妖真态，是谁教避人杰。 酒罢归对寒窗，相留昨夜，应是梅花发。 赋了高唐犹想像，不管孤灯明灭。 半面难期，多情易感，愁点星星发。 绕梁声在，为伊忘味三月。 是谁调护，岁寒枝、都把苍苔封了。 茅舍疏篱江上路，清夜月高山小。 摸索应知，曹刘沈谢，何况霜天晓。 芬芳一世，料君长被花恼。 惆怅立马行人，一枝最爱，竹外横斜好。 我向东邻曾醉里，唤起诗家二老。 拄杖而今，婆娑雪里，又识商山皓。 请君置酒，看渠与我倾倒。 落日古城角，把酒劝君留。 长安路远，何事风雪敝貂裘。 散尽黄金身世，不管秦楼人怨，归计狎沙鸥。 明夜扁舟去，和月载离愁。 功名事，身未老，几时休。 诗书万卷，致身须到古伊周。 莫学班超投笔，纵得封侯万里，憔悴老边州。 何处依刘客，寂寞赋《登楼》。 官事未易了，且向酒边来。 君如无我，问君怀抱向谁开。 但放平生丘壑，莫管旁人嘲骂，深蛰要惊雷。 白发还自笑，何地置衰颓。 五车书，千古饮，百篇才。 新词未到，琼瑰先梦满吾怀。 已过西风重九，且要黄花入手，诗兴未关梅。 君要花满县，桃李趁时栽。 千古老蟾口，云洞插天开。 涨痕当日何事，汹涌到崔嵬。 攫土抟沙儿戏，翠谷苍崖几变，风雨化人来。 万里须臾耳，野马骤空埃。 笑年来，蕉鹿梦，画蛇杯。 黄花憔悴风露，野碧涨荒莱。 此会明年谁健，后日犹今视昔，歌舞只空台。 爱酒陶元亮，无酒正徘徊。 文字觑天巧，亭榭定风流。 平生丘壑，岁晚也作稻粱谋。 五亩园中秀野，一水田将绿绕，䆉稏不胜秋。 饭饱对花竹，可是便忘忧。 吾老矣，探禹穴，欠东游。 君家风月几许，白鸟去悠悠。 插架牙签万轴，射虎南山一骑，容我揽鬚不。 更欲劝君酒，百尺卧高楼。 日月如磨蚁，万事且浮休。 君看檐外江水，滚滚自东流。 风雨瓢泉夜半，花草雪楼春到，老子已菟裘。 岁晚问无恙，归计橘千头。 梦连环，歌《弹铗》，赋《登楼》。 黄鸡白酒，君去村社一番秋。 长剑倚天谁问，夷甫诸人堪笑，西北有神州。 此事君自了，千古一扁舟。 说与西湖客，观水更观山。 淡妆浓抹西子，唤起一时观。 种柳人今天上，对酒歌翻《水调》，醉墨卷秋澜。 老子兴不浅，歌舞莫教闲。 看尊前，轻聚散，少悲欢。 城头无限今古，落日晓霜寒。 谁唱黄鸡白酒，犹记红旗清夜，千骑月临关。 莫说西州路，且尽一杯看。 万事一杯酒，长叹复长歌。 杜陵有客，刚赋云外筑婆娑。 须信功名儿辈，谁识年来心事，古井不生波。 种种看余发，积雪就中多。 二三子，问丹桂，倩素娥。 平生萤雪，男儿无奈五车何。 看取长安得意，莫恨春风看尽，花柳自蹉砣。 今夕且欢笑，明月镜新磨。 岁岁有黄菊，千载一东篱。 悠然政须两字，长笑退之诗。 自古此山元有，何事当时才见，此意有谁知。 君起更斟酒，我醉不须辞。 回首处，云正出，鸟倦飞。 重来楼上，一句端的与君期。 都把轩窗写遍，更使儿童诵得，归去来兮辞。 万卷有时用，植杖且耘耔。 渊明最爱菊，三径也栽松。 何人收拾，千载风味此山中。 手把离骚读遍，自扫落英餐罢，杖屦晓霜浓。 皎皎太独立，更插万芙蓉。 水潺湲，云澒洞，石巃嵸。 素琴浊酒唤客，端有古人风。 却怪青山能巧，政尔横看成岭，转面已成峰。 诗句得活法，日月有新工。 汉水东流，都洗尽、髭胡膏血。 人尽说、君家飞将，旧时英烈。 破敌金城雷过耳，谈兵玉帐冰生颊。 想王郎、结发赋从戎，传遗业。 腰间剑，聊弹铗。 尊中酒，堪为别。 况故人新拥，汉坛旌节。 马革裹尸当自誓，蛾眉伐性休重说。 但从今、记取楚楼风，裴台月。 半山佳句，最好是、吹香隔屋。 又还怪、冰霜侧畔，蜂儿成簇。 更把香来薰了月，却教影去斜侵竹。 似神清、骨冷住西湖，何由俗。 根老大，穿坤轴。 枝夭袅，蟠龙斛。 快酒兵长俊，诗坛高筑。 一再人来风味恶，两三杯后花缘熟。 记五更、联句失弥明，龙衔烛。 两峡崭岩，问谁占、清风旧筑。 更满眼、云来鸟去，涧红山绿。 世上无人供笑傲，门前有客休迎肃。 怕凄凉、无物伴君时，多栽竹。 风采妙，凝冰玉。 诗句好，馀膏馥。 叹只今人物，一夔应足。 人似秋鸿无定住，事如飞弹须园熟。 笑君侯、陪酒又陪歌，阳春曲。 不堪鶗鴂，早教百草放春归。 江头愁杀吾累。 却觉君侯雅句，千载共心期。 便留春甚乐，乐了须悲。 琼而素而。 被花恼、只莺知。 正要千锺角酒，五字栽诗。 江东日暮，道绣斧、人去未多时。 还又要、玉殿论思。 卮酒向人时，和气先倾倒。 最要然然可可，万事称好。 滑稽坐上，更对鸱夷笑。 寒与热，总随人，甘国老。 少年使酒，出口人嫌拗。 此个和合道理，近日方晓。 学人言语，未会十分巧。 看他门，得人怜，秦吉了。 五云高处望西清。 玉阶升。 棣华荣。 筑屋溪头，楼观画难成。 长夜笙歌还起问，谁放月，又西沉。 家传《鸿宝》旧知名。 看长生。 奉严宸。 且把风流，水北画耆英。 咫尺西风诗酒社，石鼎句，要弥明。 金印累累佩陆离。 河梁更赋断肠诗。 莫拥旌旗真个去。 何处。 玉堂元自要论思。 且约风流三学士。 同醉。 春风看试几枪旗。 从此酒酣明月夜。 耳热。 那边应是说侬时。 菩萨丛中惠眼，硕人诗里娥眉。 天上人间真福相，画就描成好靥儿。 行时娇更迟。 劝酒偏他最劣，笑时犹有些痴。 更著十年君看取，两国夫人更是谁。 殷勤秋水词。 冷雁寒云渠有恨，春风自满余怀。 更教无日不花开。 未须愁菊尽，相次有梅来。 多病近来浑止酒，小槽空压新醅。 青山却自要安排。 不须连日醉，且进两三杯。 六十三年无限事，从头悔恨难追。 已知六十二年非。 只应今日是，后日又寻思。 少是多非惟有酒，何须过后方知。 从今休似去年时。 病中留客饮，醉里和人诗。 醉帽吟鞭花不住，却招花共商量。 人生何必醉为乡。 从教斟酒浅，休更和诗忙。 一斗百篇风月地，饶他老子当行。 从今三万六千场。 青青头上发，还作柳丝长。 祗恐牡丹留不住，与春约束分明。 未开微雨半开晴。 要花开定准，又更与花盟。 魏紫朝来将进酒，玉盘盂样先呈。 鞓红似向舞腰横。 风流人不见，锦绣夜间行。 老去浑身无著处，天教只住山林。 百年光景百年心。 更欢须叹息，无病也呻吟。 试向浮瓜沈李处，清风散发披襟。 莫嫌浅后更频斟。 要他诗句好，须是酒杯深。 别恨妆成白发新。 空教儿女笑阵人。 醉寻夜雨旗亭酒，梦断东风辇路尘。 骑騄駬，籋青云。 看公冠佩玉阶春。 忠言句句唐虞际，便是人间要路津。 指点斋尊特地开。 风帆莫引酒船回。 方惊共折津头柳，却喜重寻岭上梅。 催月上，唤风来。 莫愁瓶罄耻金罍。 只愁画角楼头起，急管哀弦次第催。 一夜清霜变鬓丝。 怕愁刚把酒禁持。 玉人今夜相思不，想见频将翠枕移。 真个恨，未多时。 也应香雪减些儿。 菱花照面须频记，曾道偏宜浅画眉。 抛却山中诗酒窠。 却来官府听笙歌。 闲愁做弄天来大，白发栽埋日许多。 新剑戟，旧风波。 天生予懒奈予何。 此身已觉浑无事，却教儿童莫恁麽。 晚岁躬耕不怨贫。 只鸡斗酒聚比邻。 都无晋宋之间事，自是羲皇以上人。 千载后，百篇存。 更无一字不清真。 若教王谢诸郎在，未抵柴桑陌上尘。 向天涯、水流云散，依依往事非旧。 西湖见说鸥飞去，知有海翁来否。 风雨后。 甚客里逢春，尚记花间酒。 空嗟皓首。 对茂苑残红，携歌占地，相趁小垂手。 归时候。 花径青红尚有。 好游何事诗瘦。 龟蒙未肯寻幽兴，曾恋志和渔叟。 吟啸久。 爱如此清奇，岁晚忘年友。 呼船渡口。 叹西出阳关，故人何处，愁在渭城柳。 一见又天涯。 人生可叹嗟。 想难忘、江上琵琶。 诗酒一瓢风雨外，都莫问，是谁家。 怜我鬓先华。 何愁归路赊。 向西湖、重隐烟霞。 说与山童休放鹤，最零落，是梅花。 几年槐市槐花冷，天风又还吹起。 故箧重寻，闲书再整，犹记灯窗滋味。 浑如梦里。 见说道如今，早催行李。 快买扁舟，第一桥边趁流水。 阳关须是醉酒，柳条休要折，争似攀桂。 旧有家声，荣看世美，方了平生英气。 琼林宴喜。 带雪絮归来，满庭春意。 事业方新，大鹏九万里。 琴书半室。 向桂边偶然，一见秋色。 老树香迟，清露缀花疑滴。 山翁翻笑如泥醉，笑生平、无此狂逸。 晋人游处，幽情付与，酒尊吟笔。 任萧散、披襟岸帻。 叹千古犹今，休问何夕。 发短霜浓，却恐浩歌消得。 明年野客重来此，探枝头、几分消息。 望西楼远，西湖更远，也寻梅驿。 千里行秋，支筇背锦，顿怀清友。 殊乡聚首。 爱吟犹自诗瘦。 山人不解思猿鹤，笑问我、韦娘在否。 记长堤画舫，花柔春闹，几番携手。 别后都依旧。 但靖节门前，近来无柳。 盟鸥尚有。 可怜西塞渔叟。 断肠不恨江南老，恨落叶、飘零最久。 倦游处，减羁愁，犹未消磨是酒。 清气崖深，斜阳木末。 松风泉水声相答。 光浮碗面啜先春，何须美酒吴姬压。 头上乌巾，鬓边白发。 数间破屋从芜没。 山中有此玉川人，相思一夜梅花发。 晴野事春游。 老去寻诗苦未休。 一似浣花溪上路，清幽。 烟草纤纤水自流。 何处偶迟留。 犹未忘情是酒筹。 童子策驴人已醉，知不。 醉里眉攒万国愁。 清时乐事中园赋，怡情楚花湘草。 秀色通帘，生香聚酒，修景常留池沼。 闲居自好。 奈车马喧尘，未教闲了。 把菊清游，冷红飞下洞庭晓。 寻泉同步翠杳。 更将秋共远，书画船小。 款竹谁家，盟鸥某水，白月光涵圆峤。 天浮浩渺。 称绿发飘飘，溯风舒啸。 缓筑堤沙，渭滨人未老。 温泉浴罢，酣酒才苏，洗妆犹湿。 落暮云深，瑶台月下逢太白。 素衣初染天香，寻东风倾国。 惆怅东栏，炯然玉树独立。 只恐江空，顿忘却、锦袍清逸。 柳迷归院，欲远花妖未得。 谁写一枝淡雅，傍沈香亭北。 说与莺莺，怕人错认秋色。 中峰壁立，挂飞来孤剑。 苍雪纷纷堕晴藓。 自当年诗酒，客里相逢，春尚好，鸥散烟波茂苑。 只今谁最老，种玉人间，消得梅花共清浅。 问我入山期，但恐山深，松风把红尘吹断。 望蓬莱、知隔几重云，料只隔中间，白云一片。 淡色分山晓气浮。 疏林犹剩叶，不多秋。 林深彷佛昔曾游。 频唤酒，渔屋岸西头。 不拟此凝眸。 朦胧清影里，过扁舟。 行行应到白萍洲。 烟水冷，传语旧沙鸥。 二分春到柳，青未了，欲婆娑。 甚书剑飘零，身犹是客，岁月频过。 西湖故园在否，怕东风、今日落梅多。 抱瑟空行古道，盟鸥顿冷清波。 知麽。 老子狂歌。 心未歇，鬓先斑。 叹敝却貂裘，驱车万里，风雪关河。 灯前恍疑梦醒，好依然、只著旧渔蓑。 流水桃花渐暖，酒船不去如何。 清明时节雨声哗。 潮拥渡头沙。 翻被梨花冷看，人生苦恋天涯。 燕帘莺户，云窗雾阁，酒醒啼鸦。 折得一枝杨柳，归来插向谁家。 瑶草收香，琪花采汞。 冰轮碾处芳尘动。 竹炉汤暖火初红，玉纤调罢歌声送。 麾去茶经，袭藏酒颂。 一杯清味佳宾共。 从来采药得长生，蓝桥休被琼浆弄。 又孤吟、灞桥深雪，千山绝尽飞鸟。 梅花也著东风笑，一夜瘦添多少。 春悄悄。 正断梦愁诗，忘却池塘草。 前村路杳。 看野水流冰，舟闲渡口，何必见安道。 慵登眺。 脉脉霏霏未了。 寒威犹自清峭。 终须几日开晴去，无奈此时怀抱。 空暗恼。 料酒兴歌情，未肯随人老。 惜花起早。 拚醉□忘归，接䍦更好，一笑任倾倒。 老子今年，多准备、吟笺赋笔。 还自喜、锦囊添富，顿非畴昔。 书册琴棋清队仗，云山水竹闲踪迹。 任醉筇、游屐过平生，千年客。 回首梦，东隅失。 乘兴去，桑榆得。 且怡然一笑，探梅消息。 天下神仙何处有，神仙只向人间觅。 折梅花、横挂酒壶归，白鸥识。 锦街穿戏鼓，听铁马、响春冰。 甚舞绣歌云，欢情未足，早已收灯。 从今便须胜赏，步青青、野色一枝藤。 落魄花间酒侣，温存竹里吟朋。 休憎。 短发鬅鬙。 游兴懒、我何曾。 任蹴踏芳尘，寻蕉覆鹿，自笑无能。 清狂尚如旧否，倚东风、啸咏古兰陵。 十里梅花霁雪，水边楼观先登。 门掩新阴孤馆静。 杨花却解来相趁。 几日方知因酒病。 无憀甚。 脱巾挂壁将书枕。 见说红堆满径。 不知何处游人盛。 自笑扁舟犹未定。 清和近。 寻诗已约兰陵令。 去年共饮菖蒲酒。 今年却向僧房守。 好事更多磨。 教人没奈何。 主人恩义重。 知我心头痛。 待要赏新荷。 争知疾愈麽。 炎炎暑气时，流光闪烁，闲扃深院。 水阁凉亭，半开帘幕遥观。 灼灼榴花吐艳。 细雨洒、小荷香浅。 树影竹影，清凉潇洒，枕簟摇纨扇。 堪叹浮世忙如箭。 对良辰欢乐，莫辞频劝。 遇酒逢歌，恣情遂意迷恋。 须信人生聚散。 奈区区、利牵名绊。 少年未倦。 良天皓月金尊满。 星冠懒带，鹤氅慵披，色心顿起兰房。 离了三清归去，作个新郎。 良宵自有佳景，更烧甚、清香德香。 瑶台上，便玉皇亲诏，也则寻常。 常观里、孤孤令令，争如赴鸳闱，夜夜成双。 救苦天尊，你且远离他方。 更深酒阑歌罢，殢玉人、云雨交相。 问则甚，咱门这里拜章。 葱草身才、灯心脚手。 闲时与蝶花间走。 有时跌倒屋檐头，蜘蛛网里翻筋斗。 水马驰来，藕丝缠就。 鹅毛般上三杯酒。 等闲试把秤儿秤，平盘分上何曾有。 闲傍药栏西。 正是春光三月时。 深紫浅红光照眼，依稀。 有似西施醉枕敧。 摘放胆瓶儿。 冷艳幽光映酒卮。 曾记古人题品语，祆知。 今夜花王得艳妻。 暖日未斜西。 正是迷花殢酒时。 红药雕阑呈冷艳，依稀。 花重枝柔压半敧。 相对耍猴儿。 一捻幽芳劝酒卮。 魏紫姚黄来觑着，方知。 准拟今宵醉伴妻。 先自春光似酒浓。 时听莺语透帘栊。 小桥杨柳飘香絮，山寺绯桃散落红。 莺渐老，蝶西东。 春归难觅恨无穷。 侵阶草色迷朝雨，满地梨花逐晓风。 别酒未斟心先醉。 忽听阳关辞故里。 扬鞭勒马到皇都，三题尽，当际会。 稳跳龙门三级水。 天意令吾先送喜。 不审君侯知得未。 蔡邕博识爨桐声，君背负，只此是。 酒满金杯来劝你。 二气旋还，三宫升降，往来於是无穷。 透关神水，铅汞过三峰。 返复周流八脉，戊己炼、阴虎阳龙。 凝情处，金光朗朗，身外见形容。 灵光，真造化，天机深远，推测难通。 算利名酒色，恰似秋风。 大道玄炉进火，三田内养出神功。 功成后，金书来诏，平步赴瑶宫。 红牙板歇。 韶声断、六么初彻。 小槽酒滴真珠竭。 紫玉瓯圆，浅浪泛春雪。 香芽嫩蕊清心骨。 醉中襟量与天阔。 夜阑似觉归仙阙。 走马章台，踏碎满街月。 浪蕊浮花，当不住、晚风吹了。 微雨过，池塘飞絮，一帘晴画。 寂寂山光春似梦，依依草色熏如酒。 近新来、怕上小红楼，凭阑眺。 心事阻，诗情少。 东皇去，良辰杳。 想故园闲趣，水村烟柳。 此日鹃声天不管，当年燕子人何有。 叹江南、离别酒初醒，频回首。 邦人前世条缘，福星遇得长庚李。 光芒初照，一声霹雳，重开天地。 试问年来，民间安枕，伊谁之赐。 有青天白日，和风甘雨，公如父、氏如子。 今度虎牌重到，感皇恩、欢声千里。 衮归未晚，纱笼人物，御屏名字。 碧嶂长春，清江不尽，棠阴堪憩。 愿年年把酒，庆公初度，祝公千岁。 何处难忘酒，朱夏日偏长。 湖山地胜潇湘，十里芰荷香。 柳外新蝉惊晚，楼上疏帘垂翠，簟枕晚生凉。 纨扇摇霜月，曲水泛流觞。 流年去，今古梦，几千场。 虚名浮利，输却几许好时光。 幸有碧云深处，存取朱颜绿鬓，流落又何妨。 莫厌人世间，频入醉中乡。 蔺卿全璧我蹉跎。 高阳方面，河间都会，三关地最称雄。 粉堞万层，金城百雉，楼横一带长虹。 烟素敛晴空。 正望迷平野，目断飞鸿。 易水风烟，范阳山色有无中。 安边暂倚元戎。 看纶巾对酒，羽扇摇风。 金勒少年，吴钩壮士，宁论卫霍前功。 乃眷在清衷。 恐凤池虚久，归去匆匆。 幸有佳人锦瑟，玉笋且轻拢。 倦游京洛风尘，夜来病酒无人问。 九衢雪小，千门月淡，元宵灯近。 香散眉梢，冻消池面，一番春信。 记南楼醉里，西城宴阙，都不管、人春困。 屈指流年未几，早人惊、潘郎双鬓。 当时体态，如今情绪，多应瘦损。 马上墙头，纵教瞥见，也难相认。 凭栏干，但有盈盈泪眼，把罗襟搵。 天与疏慵，人怜憔悴，分甘抛弃簪缨。 有时乘兴，波上叶舟轻。 十里横塘过雨，荷香细、苹末风清。 真如画，残霞淡日，偏向柳梢明。 凝情。 尘网外，鲈鱼旋鲙。 芳酒深倾。 又算来、何须身后浮名。 无限沧浪好景，蓑笠下、且遣馀生。 长歌去，机心尽矣，鸥鹭莫相惊。 绿绕群峰，红摇千柄，夜来暑雨初收。 共君乘兴，轻舸信悠悠。 且尽一尊别酒，荷香里、满酌轻讴。 明朝去，征帆夜落，何处好汀洲。 风流。 吾小阮，朝辞东观，夕向南州。 况圣时、争教贾傅淹留。 若过寻阳亭上，琵琶泪、莫洒清秋。 堤边柳，从今爱惜，留待系归舟。 流水知音，轻裘共敝，相逢才换星霜。 多少风亭棋酒，画阁丝簧。 纤指声犹馀响，红粉泪已成行。 怅绿波浦上，芳草堤边，又整归航。 新移槛竹，手种庭花，未容烂熳飞觞。 归去也、重趋丹禁，密侍清光。 醉帽斜萦御柳，朝衣浓惹天香。 帝城春好，多应不念，水郭渔乡。 乍酒醒孤馆，梦断幽窗，嫩凉天气。 潇洒情怀，想乡关迢递。 一枕清风，半帘残月，是闷人滋味。 南浦离多，东阳带缓，新来憔悴。 因念当时，乱花深径，画楫环溪，屡陪欢醉。 踪迹飘流，顿相望千里。 水远山高，雁沈鱼阻，奈信音难寄。 吟社阑珊，酒徒零落，重寻无计。 春来心事，分付千锺酒。 午醉梦还醒，两眉愁、才消又有。 天涯远梦，归路日中迷，楚云深，孤馆静，潇洒梨花手。 回文歌罢，幽恨新兼旧。 帘影卷斜阳，乱红飞、风摇暮柳。 独携此意，和泪上层楼，尽平芜，穷远目，认断千山首。 嫩柳初摇翠。 怪朝来早有，飞花零坠。 洞门斜开，珠帘初卷，惊起谢娘吟缀。 蕊珠宫殿晓，谁乱把、云英揉碎。 气候晚，被寒风卷渡，龙沙千里。 沈醉。 深院里。 粉面照人，疑是瑶池会。 润拂炉烟，寒欺酒力，低压管弦声沸。 艳阳过半也，应是好、郊原新霁。 待更与上层楼，遍倚栏干十二。 络纬催凉，断虹收雨，庭梧报秋。 绕郡城、千顷烟波绿，正鱼肥酒美，名冠东州。 芰荷风细，蒹葭烟淡，宛在潇湘南岸头。 凝望处，似桃源洞口，初泛兰舟。 贤侯。 酝藉风流。 向庭讼闲时多宴游。 有信陵家世，梁园客右，才华高掩，沈谢何刘。 政声朝奏，除书夕至，即看归趋丹凤楼。 须眷恋，况新堂莹澈，好共迟留。 流水漂花，记同寻阆苑，曾宴桃源。 痛饮狂歌，金盏倒垂莲。 未省负、佳时良夜，烂游风月三年。 别后空报瑶琴，谁听朱弦。 风流少年儒将，有威名震虏，谈笑安边。 寄我新诗，何事赋归田。 想歌酒、情怀如旧，后房应也依然。 此外莫问升沈，且斗樽前。 枫叶初丹，苹花渐老，蘅皋谁系扁舟。 故人思我，征棹少淹留。 一尊潋滟西风里，共醉倒、同销万古愁。 况今宵自有，明月照人，逼近中秋。 常爱短李家声，金闺彦士，才高沈谢何刘。 片帆初卷，歌吹是扬州。 此心自难拘形役，恨未能、相从烂熳游。 酒醒时，路遥人远，为我频上高楼。 淡淡春阳天气，夜来一霎，微雨初晴。 向暖犹寒，时候又是清明。 乱沾衣、桃花雨闹，微弄袖、杨柳风轻。 晓莺声。 唤回幽梦，犹困春酲。 牵萦。 伤春怀抱，东郊烟暖，南浦波平。 况有良朋，载酒同放彩舟行。 劝人归、啼禽有意，催棹去、烟水无情。 黯销凝。 暮云回首，何处高城。 苦春宵漏短，梦回晚、酒醒迟。 正小雨初收，馀寒未放，怯试单衣。 娇痴。 最尤殢处，被罗襟、印了宿妆眉。 潇洒春工斗巧，算来不在花枝。 芳菲。 正好踏春，携素手、暂分飞。 料恨月愁花，多应瘦损，风柳腰肢。 归期。 况春未老，过南园、尚及牡丹时。 拼却栏边醉倒，共伊插满头归。 丹扆疏恩，庆闱受命，圣朝广孝非常。 大邑高封，名兼寿考辉光。 闾巷相传盛事，焕丝五色成章。 崇新栋，天语荣夸，共瞻积善华堂。 灵龟荐祉，紫鸾称寿，千锺泛酒，百和焚香。 况有新教歌舞，妙选丝篁。 馀庆从今沓至，看儿孙、朱紫成行。 闻说道，贤得阴功，姓名仍在仙乡。 柳条弄色梅飘粉。 还是元宵近。 小楼深巷月胧明，记得恁时风景。 庭花影转，珠帘人静，依旧厌厌闷。 如今对酒翻成恨。 春瘦罗衣褪。 王孙何处草萋萋，辜负小欢幽兴。 谁知此际，有人灯下，偷把归期问。 潋滟长波迎鹢首。 雨淡烟轻，过了清明候。 岸草汀花浑似旧。 行人只是添清瘦。 沈水香消罗袂透。 双橹声中，午梦初惊后。 枕上懵腾犹病酒。 卷帘数尽长堤柳。 骨秀肌香冰雪莹。 潇洒风标，赋得温柔性。 鬆髻遗钿慵不整。 花时长是厌厌病。 枕上晓来残酒醒。 一带屏山，千里江南景。 指点烟村横小艇。 何时携手重寻胜。 今夜征帆何处落，烟村几点人家。 莫惊双泪向风斜。 渔人西塞曲，商女后庭花。 从此五湖归去好，一杯酒送生涯。 多情犹解惜年华。 春闺重见处，霜鬓不须嗟。 短亭过尽长亭到。 未忍过征棹。 天涯自是别离身。 更折一枝杨柳、赠行人。 淮阴堤上残阳里，暮草连空翠。 一樽别酒苦匆匆。 还似陇头流水、各西东。 伤春怀抱。 清明过后莺声老。 劝君莫向愁人道。 又被香轮，碾破青青草。 夜来风雨连清晓。 秋千院落无人到。 梦回酒醒愁多少。 犹赖春寒，未放花开了。 并蒂芙蓉本自双。 晓来波上斗新妆。 朱匀檀口都无语，酒入圆腮各是香。 辞汉曲，别高唐。 芳心应解妒鸳鸯。 不封虢国并秦国，应嫁刘郎与阮郎。 短亭杨柳接长亭。 攀折赠君行。 莫怪尊前无语，大多分外多情。 何须苦计，时间利禄，身后功名。 且尽十分芳酒，共倾一梦浮生。 槐阴添绿。 雨馀花落，酒病相续。 闲寻双杏凝伫，池塘暖、鸳鸯浴。 却向窗昼卧，正春睡难足。 叹好梦、一一无凭，帐掩金花座凝目。 当时共赏移红烛。 向花间、小饮杯盘促。 蔷薇花下曾记，双凤带、索题诗曲。 别后厌厌，应是香肌，瘦减罗幅。 问燕子、不肯传情，甚入华堂宿。 风流心胆，直把春偿酒。 选得一枝花，绮罗中、算来未有。 名园翠苑，风月最佳时，夜迢迢，车款款，是处曾携手。 重来一梦，池馆皆依旧。 幽恨写新诗，托何人、章台问柳。 渔舟归后，云锁武陵溪，水潺潺，花片片，舣棹空回首。 相慕。 酒家女。 巧笑明眸年十五。 当垆春永寻芳去。 门外落花飞絮。 银鞍白马金吾子。 多谢结裙情素。 肠断。 浙江岸。 楼上青帘新酒软。 吴姬绰约开金盏。 的的娇波流盼。 采菱歌罢行云散。 望断侬家心眼。 韩愈文章盖世，谢安情性风流。 良辰美景在西楼。 敢劝一卮芳酒。 记得南宫高第，弟兄争占鳌头。 金炉玉殿瑞烟浮。 高占甲科第九。 廉纤细雨，殢东风如困。 萦断千丝为谁恨。 向楚宫一梦，千古悲凉，无处问。 愁到而今未尽。 分明都是泪，泣柳沾花，常与骚人伴孤闷。 记当年，得意处，酒力方融，怯轻寒、玉炉香润。 又岂识、情怀苦难禁，对点滴檐声，夜寒灯晕。 饮散兰堂月未中。 骅骝娇簇绛纱笼。 玳簪促坐客从容。 已醉人间千日酒，赐来天上密云龙。 蓬仙清兴欲乘风。 小雨廉纤风细细。 万家杨柳轻烟里。 恋树湿花飞不起。 愁无比。 和春付与西流水。 九十光阴能有几。 金龟解尽留无计。 寄语东城沽酒市。 拼一醉。 而今乐事他年泪。 宝历延洪，昌辰开泰，崧岳储灵特异。 贤才并、□时间出，尽一一惊人绝艺。 捧乡书、气格飘飘，似阆苑神仙，参差相继。 纵子墨文章，相如才调，骤觉雷声平地。 太守宾兴当此际。 正瑞霭寒轻，虚堂风细。 舞腰旋、飞尘仿佛，歌管递、清声嘹唳。 况相将、桂籍荣登，对酒面鳞红，何妨沈醉。 但管取明年，宫花重戴，共赏金明春意。 秦峰苍翠，耶溪潇洒，千岩万壑争流。 鸳瓦雉城，谯门画戟，蓬莱燕阁三休。 天际识归舟。 泛五湖烟月，西子同游。 茂草台荒，苎萝村冷起闲愁。 何人览古凝眸。 怅朱颜易失，翠被难留。 梅市旧书，兰亭古墨，依稀风韵生秋。 狂客鉴湖头。 有百年台沼，终日夷犹。 最好金龟换酒，相与醉沧洲。 梅英疏淡，冰澌溶泄，东风暗换年华。 金谷俊游，铜驼巷陌，新晴细履平沙。 长记误随车。 正絮翻蝶舞，芳思交加。 柳下桃蹊，乱分春色到人家。 西园夜饮鸣笳。 有华灯碍月，飞盖妨花。 兰苑未空，行人渐老，重来是事堪嗟。 烟暝酒旗斜。 但倚楼极目，时见栖鸦。 无奈归心。 暗随流水到天涯。 晚云收。 正柳塘、烟雨初休。 燕子未归，恻恻清寒如秋。 小阑外、东风软，透绣帷、花蜜香稠。 江南远，人何处，鹧鸪啼破春愁。 长记曾陪燕游。 酬妙舞清歌，丽锦缠头。 殢酒为花，十载因谁淹留。 醉鞭拂面归来晚，望翠楼、帘卷金钩。 佳会阻，离情正乱，频梦扬州。 年时今夜见师师。 双颊酒红滋。 疏帘半卷微灯外，露华上、烟袅凉风。 簪髻乱抛，偎人不起，弹泪唱新词。 佳期。 谁料久参差。 愁绪暗萦丝。 想应妙舞清歌罢，又还对、秋色嗟咨。 惟有画楼，当时明月，两处照相思。 露颗添花色。 月彩投窗隙。 春思如中酒，恨无力。 洞房咫尺，曾寄情鸾翼。 云散无踪迹。 罗帐薰残，梦回无处寻觅。 轻红腻白。 步步熏兰泽。 约腕金环重，宜妆饰。 未知安否，一向无消息。 不似寻常忆。 忆后教人，片时存济不得。 红蓼花繁，黄芦叶乱，夜深玉露初零。 霁天空阔，云淡楚江清。 独棹孤篷小艇，悠悠过、烟渚沙汀。 金钩细，丝纶慢卷，牵动一潭星。 时时，横短笛，清风浩月，相与忘形。 任人笑生涯，泛梗飘萍。 饮罢不妨醉卧，尘劳事、有耳谁听。 江风静，日高未起，枕上酒微醒。 碧水惊秋，黄云凝暮，败叶零乱空阶。 洞房人静，斜月照徘徊。 又是重阳近也，几处处，砧杵声催。 西窗下，风摇翠竹，疑是故人来。 伤怀。 增怅望，新欢易失，往事难猜。 问篱边黄菊，知为谁开。 谩道愁须殢酒，酒未醒、愁已先回。 凭阑久，金波渐转，白露点苍苔。 南来飞燕北归鸿。 偶相逢。 惨愁容。 绿鬓朱颜，重见两衰翁。 别后悠悠君莫问，无限事，不言中。 小槽春酒滴珠红。 莫匆匆。 满金锺。 饮散落花流水、各西东。 后会不知何处是，烟浪远，暮云重。 秋容老尽芙蓉院。 草上霜花匀似翦。 西楼促坐酒杯深，风压绣帘香不卷。 玉纤慵整银筝雁。 红袖时笼金鸭暖。 岁华一任委西风，独有春红留醉脸。 水边沙外。 城郭春寒退。 花影乱，莺声碎。 飘零疏酒盏，离别宽衣带。 人不见，碧云暮合空相对。 忆昔西池会。 鹓鹭同飞盖。 携手处，今谁在。 日边清梦断，镜里朱颜改。 春去也，飞红万点愁如海。 晓日窥轩双燕语。 似与佳人，共惜春将暮。 屈指艳阳都几许。 可无时霎闲风雨。 流水落花无问处。 只有飞云，冉冉来还去。 持酒劝云云且住。 凭君碍断春归路。 夜来酒醒清无梦，愁倚阑干。 露滴轻寒。 雨打芙蓉泪不乾。 佳人别后音尘悄，瘦尽难拼。 明月无端。 已过红楼十二间。 门外鸦啼杨柳。 春色著人如酒。 睡起熨沈香，玉腕不胜金斗。 消瘦。 消瘦。 还是褪花时候。 幽梦匆匆破后。 妆粉乱痕沾袖。 遥想酒醒来，无奈玉销花瘦。 回首。 回首。 绕岸夕阳疏柳。 褪花新绿渐团枝。 扑人风絮飞。 秋千未拆水平堤。 落红成地衣。 游蝶困，乳莺啼。 怨春春怎知。 日长早被酒禁持。 那堪更别离。 北苑研膏，方圭圆璧，名动万里京关。 碎身粉骨，功合上凌烟。 尊俎风流战胜，降春睡、开拓愁边。 纤纤捧，香泉溅乳，金缕鹧鸪斑。 相如，方病酒，一觞一咏，宾有群贤。 便扶起灯前，醉玉颓山。 搜揽胸中万卷，还倾动，三峡词源。 归来晚，文君未寝，相对晓妆残。 晓色云开，春随人意，骤雨才过还晴。 古台芳榭，飞燕蹴红英。 舞困榆钱自落，秋千外、绿水桥平。 东风里，朱门映柳，低底按小秦筝。 多情。 行乐处，珠钿翠盖，玉辔红缨。 渐酒空金榼，花困蓬瀛。 豆蔻梢头旧恨，十年梦，屈指堪惊。 凭阑久，疏烟淡日，寂寞下芜城。 雅燕飞觞，清谈挥座，使君高会群贤。 密云双凤，初破缕金团。 窗外炉烟似动，开瓶试、一品香泉。 轻淘起，香生玉尘，雪溅紫瓯圆。 娇鬟。 宜美盼，双擎翠袖，稳步红莲。 坐中客翻愁，酒醒歌阑。 点上纱笼画烛，花骢弄、月影当轩。 频相顾，馀欢未尽，欲去且流连。 碧桃天上栽和露。 不是凡花数。 乱山深处水潆回。 可惜一枝如画、为谁开。 轻寒细雨情何限。 不道春难管。 为君沈醉又何妨。 祗怕酒醒时候、断人肠。 玉漏迢迢尽，银潢淡淡横。 梦回宿酒未全醒。 已被邻鸡催起、怕天明。 臂上妆犹在，襟间泪尚盈。 水边灯火渐人行。 天外一钩残月、带三星。 银烛生花如红豆。 这好事、而今有。 夜阑人静曲屏深，借宝瑟、轻轻招手。 一阵白苹风，故灭烛、教相就。 花带雨、冰肌香透。 恨啼鸟、辘轳声晓。 岸柳微风吹残酒。 断肠时、至今依旧。 镜中消瘦。 那人知后，怕你来僝僽。 蒹葭风外烟笼柳。 数叠遥山眉黛秀。 微雨过江来。 烦襟为一开。 沙边临望处。 紫燕双飞语。 举酒送飞云。 夜凉愁梦频。 薰风吹动满池莲。 晓云楼阁鲜。 绣阁华堂嘉会，齐拜玉炉烟。 斟美酒，奉觥船。 祝芳筵。 宜春耐夏，多福壮严，富贵长年。 渐东风暖，陇梅残，霁云碧。 嫩草柔条，又回江城春色。 乍促银签，便篆香纹蜡有馀迹。 愁梦相兼，尽日高无力。 这些离恨，依然是、酒醒又如织。 料伊怀情，也应向人端的。 何故近日，全然无消息。 问伊看，伊教人到此，如何休得。 卖酒炉边，寻芳原上，乱花飞絮悠悠。 已蝶稀莺散，便拟把长绳、系日无由。 谩道草忘忧。 也徒将，酒解闲愁。 正江南春尽，行人千里，苹满汀洲。 有翠红径里，盈盈似簇，芳茵禊饮，时笑时讴。 当暖风迟景，任相将永日，烂熳狂游。 谁信盛狂中，有离情、忽到心头。 向尊前拟问，双燕来时，曾过秦楼。 长淮渺渺寒烟白。 凭阑人是霜台客。 诗句妙春豪。 风云不啻高。 樽前人已老。 馀恨连芳草。 一曲酒醒时。 梧桐月欲低。 急雨涨溪浑，小树带山秋色。 轻棹暮天归路，袅芙蓉烟白。 酒醒香冷梦回时，虫声正凄绝。 只觉小窗风月，与昨宵都别。 欲减罗衣寒未去。 不卷珠帘，人在深深处。 红杏枝头花几许。 啼痕止恨清明雨。 尽日沈烟香一缕。 宿酒醒迟，恼破春情绪。 飞燕又将归信误。 小屏风上西江路。 卷絮风头寒欲尽。 坠粉飘香，日日红成阵。 新酒又添残酒困。 今春不减前春恨。 蝶去莺飞无处问。 隔水高楼，望断双鱼信。 恼乱横波秋一寸。 斜阳只与黄昏近。 枝上粉香吹欲尽，依前庭院春风。 更谁同绕摘芳丛。 漏残金兽冷，信断锦屏空。 看结灯花愁不睡，酒阑无梦相逢。 凄凉长判一生中。 不如云外月，永夜在房栊。 槐柳春馀绿涨天。 酒旗高插夕阳边。 谁家墙里笑秋千。 往事不堪楼上看，新愁多向曲中传。 此情销得是何年。 蜀锦尘香生袜罗。 小婆娑。 个侬无赖动人多。 是横波。 楼角云开风卷幕，月侵河。 纤纤持酒艳声歌。 奈情何。 绿绮新声隔坐闻。 认殷勤。 尊前为舞郁金裙。 酒微醺。 月转参横花幕暗，夜初分。 阳台拼作不归云。 任郎嗔。 秦弦络络呈纤手。 宝雁斜飞三十九。 徵韶新谱日边来，倾耳吴娃惊未有。 文园老令难堪酒。 蜜炬垂花知夜久。 更须妩媚做腰肢，细学永丰坊畔柳。 津亭薄晚张离燕。 红粉□歌持酒劝。 歌声煎泪欲沾襟，酒色□□□□□。 □□会有归风便。 休道相忘秋后□。 □□□抵故人心，惆怅故人心不见。 山秀芙蓉，溪明罨画。 真游洞穴沧波下。 临风慨想斩蛟灵，长桥千载犹横跨。 解组投簪，求田问舍。 黄鸡白酒渝樵社。 元龙非复少时豪，耳根清静功名话。 镜晕眉山，囊熏水麝。 凝然风度长闲暇。 归来定解鹔鹴裘，唤时应倍骅骝价。 殢酒伤春，添香惜夜。 依惜待月西厢下。 梨花庭院雪玲珑，微吟独倚秋千架。 不信芳春厌老人。 老人几度送春归。 惜春行乐莫辞频。 巧笑艳歌皆我意，恼花颠酒拼君嗔。 物情惟有醉中真。 金斗城南载酒频。 东西飞观跨通津。 漾舟聊送雨馀春。 桃李趣行无算酌，桑榆收得自由身。 酣歌一曲太平人。 城下路。 凄风露。 今人犁田古人墓。 岸头沙。 带蒹葭。 漫漫惜时，流水今人家。 黄埃赤日长安道。 倦客无浆马无草。 开函关。 掩函关。 千古如何，不见一人闲。 六国扰。 三秦扫。 初谓商山遗四老。 驰单车。 致缄书。 裂荷焚芰，接武曳长裙。 高流端得酒中趣。 深入醉乡安稳处。 生忘行。 死忘名。 谁论二豪，初不数刘伶。 缚虎手。 悬河口。 车如鸡栖马如狗。 白纶巾。 扑黄尘。 不知我辈，可是蓬蒿人。 衰兰送客咸阳道。 天若有情天亦老。 作雷颠。 不论钱。 谁问旗亭，美酒斗十千。 酌大斗。 更为寿。 青鬓常青古无有。 笑嫣然。 舞翩然。 当垆秦女，十五语如弦。 遗音能记秋风曲。 事去千年犹恨促。 揽流光。 系扶桑。 争奈愁来，一日却为长。 张灯结绮笼驰道。 六六洞天连夜到。 韶华吹断紫云回，怊怅人间新梦觉。 倾城犹记东邻妙。 尊酒相逢留一笑。 庐郎任老也多才，不数五陵狂侠少。 清滑京江人物秀。 富美发、丰肌素手。 宝子馀妍，阿娇馀韵，独步秋娘后。 奈倦客襟怀先怯酒。 问何意、歌颦易皱。 弱柳飞绵，繁花结子，做弄伤春瘦。 控沧江。 排青嶂，燕台凉。 驻采仗、乐未渠央。 岩花磴蔓，妒千门、珠翠倚新妆。 舞闲歌悄，恨风流、不管馀香。 繁华梦，惊俄顷，佳丽地，指沧茫。 寄一笑、何与兴亡。 量船载酒，赖使君、相对两胡床。 缓调清管，更为侬、三弄斜阳。 付金钗，平斗酒。 未许解携纤手。 吟警句，写清愁。 浮骖为少留。 旧游赊，新梦后。 月映隔窗疏柳。 闲砚席，剩衾绸。 今秋似去秋。 中吴茂苑繁华地。 冠盖如林。 桃李成阴。 若个芳心、真个会琴心。 高秋霁色清於水。 月榭风襟。 且伴登临。 留与他年、尊酒话而今。 宫烛分烟，禁池开钥，凤城暮春。 向落花香里，澄波影外，笙歌迟日，罗绮芳尘。 载酒追游，联镳归晚，灯火平康寻梦云。 逢迎处，最多才自负，巧笑相亲。 离群。 客浣漳滨。 但惊见、来鸿归燕频。 念日边消耗，天涯怅望，楼台清晓，帘暮黄昏。 无限悲凉，不胜憔悴，断尽危肠销尽魂。 方年少，恨浮名误我，乐事输人。 艳真多态。 更的的，频回眄睐。 便认得、琴心相许，与写宜男双带。 记画堂、斜月朦胧，轻颦微笑娇无奈。 便翡翠屏开，芙蓉帐掩，与把香罗偷解。 自过了收灯后，都不见、踏青挑菜。 几回凭双燕，丁宁深意，往来翻恨重帘碍。 约何时再。 正春浓酒暖，人闲昼永无聊赖。 厌厌睡起，犹有花梢日在。 烟络横林，山沈远照，逦迤黄昏钟鼓。 烛映帘栊，蛩催机杼，共苦清秋风露。 不眠思妇，齐应和、几声砧杵。 惊动天涯倦宦，骎骎岁华行暮。 当年酒狂自负。 谓东君、已春相付。 流浪征骖北道，客墙南浦。 幽恨无人晤语。 赖明月曾知旧游处。 好伴云来，还将梦去。 厌厌别酒商歌送。 萧萧凉叶秋声动。 小泊画桥东。 孤舟月满篷。 高城遮短梦。 衾藉馀香拥。 多谢五更风。 犹闻城里钟。 十分持酒每□□。 □□□□□。 □计留春，春随人去远。 东流□□□□。 □□□、好凭双燕。 望断西风，高楼帘暮卷。 月痕依约到西厢。 曾羡花枝拂短墙。 初未识愁那得泪，每浑疑梦奈馀香。 歌逢袅处眉先妩，酒半酣时眼更狂。 闲倚绣帘吹柳絮，问何人似冶游郎。 酒三行，琴再弄。 宛是和鸣双凤。 罗斗帐，绣屏风。 浓香夜夜同。 去年欢，今夕梦。 怊怅晓钟初动。 休道梦，觉来空。 当时亦梦中。 楚乡新岁。 不放残寒退。 月晓桂娥闲，弄珠英、因风委坠。 清淮铺练，十二玉峰前，上帘栊，招佳丽。 置酒成高会。 江南芳信，目断何人寄。 应占镜边春，想晨妆、膏浓压翠。 此时乘兴，半道忍回桡，五云溪，门深闭。 碧月长相对。 东亭南馆逢迎地，几醉红裙。 凄怨临分。 四叠阳关忍泪闻。 谁怜今夜篷窗雨，何处渔村。 酒冷灯昏。 不许愁人不断魂。 帘影新妆一破颜。 玳筵回雪舞，小云鬟。 琼枝擢秀望难攀。 凝情处，千里望蓬山。 歌断酒阑珊。 画船箫鼓转，绿杨湾。 坠钿残燎水堂关。 斜阳里，双燕伴人闲。 芳草斜曛。 映画桥□□，翠阁临津。 数阕清歌，两行红粉，厌厌别酒初曛。 芳意赠我殷勤。 罗巾双黛痕。 便兰舟独上，洞府人闲，素手轻分。 十里绮陌香尘。 望紫云车远，已掩青门。 迤逦黄昏，景阳钟动，临风隐隐犹闻。 明朝水馆渔村。 凭谁招断魂。 恨不如今夜，明月多情，应待归云。 何许最悲秋，凄风残照。 临水复登山，莞然西笑。 车马几番尘，自古长安道。 问谁是、后来年少。 飞集两悠悠，江滨海岛。 乘雁与双凫，强分多少。 传语酒家胡，岁晚从吾好。 待做个、醉乡遗老。 粉娥齐敛千金笑。 愁结眉峰小。 渭城才唱浥轻尘。 无奈两行红泪、湿香巾。 伤心风月南城道。 几纵朱轓到。 明年载酒洛阳春。 还念淮山楼上、倚阑人。 芳草青门路。 还拂京尘东去。 回想当年离绪。 送君南浦。 愁几许。 尊酒流连薄暮。 帘卷津楼风雨。 凭阑语。 草草蘅皋赋。 分首惊鸿不驻。 灯火虹桥，难寻弄波微步。 漫凝伫。 莫怨无情流水，明月扁舟何处。 子规啼梦罗窗晓。 开奁拂镜严妆早。 彩碧画丁香。 背垂裙带长。 钿筝寻旧曲。 愁结眉心绿。 犹恨夜来时。 酒狂归太迟。 日薄云融。 满城罗绮芳丛。 一枝粉淡香浓。 几销魂，偏健羡、紫蝶黄蜂。 繁华梦断，酒醒来、扫地春空。 武陵原、回头何处，情随流水无穷。 寄两行清泪，想几许残红。 惜花人老，年年奈、依旧东风。 轰醉王孙玳瑁筵。 渴虹垂地吸长川。 侧商调里清歌送，破尽穷愁直几钱。 孤棹舣，小江边。 爱而不见酒中仙。 伤心两岸官杨柳，已带斜阳又带蝉。 西郭园林，远尘烦，门临绿杨堤路。 画□簟长，水馆帘空，竟日素襟销暑。 小湾红芰清香里，深隐映、风标鸳鹭。 指□□，相将故故，背人飞去。 翻念多情自苦。 当置酒徵歌，梦云难驻。 醉眼渐迷，花拂墙低，误认宋邻偷顾。 彩阑倚遍平桥晚，空相望、凌波仙步。 断魂处，黄昏翠荷□雨。 把酒欲歌骊。 浓醉何辞。 玉京烟柳欲黄时。 明日景阳门外路，相背春归。 敛泪复牵衣。 私语迟迟。 可怜谁会两心期。 惟有画帘斜月见，应共人知。 别酒初销，怃然弭棹蒹葭浦。 回首不见高城，青楼更何许。 大艑轲峨，越商巴贾。 万恨龙锺，篷下对语。 指征路。 山缺处，孤烟起，历历闻津鼓。 江豚吹浪，晚来风转夜深雨。 拥鼻微吟，断肠新句。 粉碧罗笺，封泪寄与。 吴波不动。 四际晴山拥。 载酒一尊谁与共。 回首江湖旧梦。 长艚珠箔青篷。 橹声鸦轧征鸿。 泪□镂檀香枕，醉眠摇□春风。 厌厌别酒。 更执纤纤手。 指似归期庭下柳。 一叶西风前后。 无端不系孤舟。 载将多少离愁。 又是十分明月，照人两处登楼。 朝来著眼沙头认。 五两竿摇风色顺。 佳期学取弄潮儿，人纵无情潮有信。 纷纷花雨红成阵。 冷酒青梅寒食近。 漫将江水比闲愁，水尽江头愁不尽。 南园清夜。 临水朱阑垂柳下。 从坐莲花。 潋滟觥船泛露华。 酒阑歌罢。 双□前愁东去也。 回想人家。 芳草平桥一径斜。 一叶西风生嫩凉。 彩舟旗影动，背斜阳。 溪流几曲似回肠。 高城远，今夜为谁长。 正节号清狂。 苎萝标韵美，倚新妆。 月华歌调转清商。 尊酒畔，好住伴刘郎。 沈侯销瘦。 八咏新题就。 惆怅酒醒兼梦后。 带眼如何复旧。 几时一叶兰舟。 画桡鸦轧东流。 新市小桥西畔，有人长倚妆楼。 别酒更添红粉泪。 促成愁醉。 相逢浅笑合微吟，撩惹到、缠绵地。 花下解携重附耳。 佳期深记。 青翰舟稳绣衾香，谁禁断、东流水。 半销檀粉睡痕新。 背镜照樱唇。 临风再歌团扇，深意属何人。 轻调笑，浅凝颦。 认情亲。 最难堪酒，似不胜情，依样伤春。 巧翦合欢罗胜子，钗头春意翩翩。 艳歌浅拜笑嫣然。 愿郎宜此酒，行乐驻华年。 未是文园多病客，幽襟凄断堪怜。 旧游梦挂碧云边。 人归落雁后，思发在花前。 玉人家，画楼珠箔临津。 托微风、彩箫流怨，断肠马上曾闻。 燕堂开、艳妆丛里，调琴思、认歌颦。 麝蜡烟浓，玉莲漏短，更衣不待酒初醺。 绣屏掩、枕鸳相就，香气渐暾暾。 回廊影，疏钟淡月，几许销魂。 翠钗分、银笺封泪，舞鞋从此生尘。 住兰舟、载将离恨，转南浦、背西曛。 记取明年，蔷薇谢后，佳期应未误行云。 凤城远，楚梅香嫩，先寄一枝春。 青门外，祗凭芳草，寻访郎君。 梦想西池辇路边。 玉鞍娇马小辎軿。 春风十里斗婵娟。 临水登山漂泊地，落花中酒寂寥天。 个般情味已三年。 青翰舟中祓禊筵。 粉娥窥影两神仙。 酒阑飞去作非烟。 重访旧游人不见，雨荷风蓼夕阳天。 折花临水思茫然。 买陂塘、旋栽杨柳，依稀淮岸江浦。 东皋嘉雨新痕涨，沙觜鸥来鹭聚。 堪爱处。 最好是、一川夜月光流渚。 无人独舞。 任翠幄张天，柔茵藉地，酒尽未能去。 青绫被，莫忆金闺故步。 儒冠曾把身误。 弓刀千骑成何事，荒了邵平瓜圃。 君试覰。 满青镜、星星鬓影今如许。 功名浪语。 便似得班超，封侯万里，归计恐迟春。 红日葵开，映墙遮牖，小斋端午。 杯展荷金，簪抽笋玉，幽事还数。 绿窗纤手，朱奁轻缕。 争斗彩丝艾虎。 想沈江怨魄归来，空惆怅、对菰黍。 朱颜老去，清风好在，未减佳辰欢聚。 趣蜡酒深斟，菖葅细糁，围坐从儿女。 还同子美，江村长夏，闲对燕飞鸥舞。 算何须、楚王雄风，方消畏暑。 前岁栽桃，今岁成蹊。 更黄鹂、久住相知。 微行清露，细履斜晖。 对林中侣，闲中我，醉中谁。 何妨到老，常闲常醉，任功名、生事俱非。 衰颜难强，拙语多迟。 但酒同行，月同坐，影同嬉。 归鸟翩翩，楼上黄昏。 黯天气、残照馀痕。 曲阑干里，有个愁人。 向不言中，千载事，一年春。 春来似客，春归如云。 付楼前、行路双轮。 倾江变酒，举斛为尊。 断浮生外，愁千丈，不关身。 双鸳池沼水融融。 桂堂东。 又春风。 今日看花，花胜去年红。 把酒问花花不语，携手处，遍芳丛。 留春且住莫匆匆。 秉金笼。 夜寒浓。 沈醉插花，走马月明中。 待得醒时君不见，不随水，即随风。 黄花过也。 月酒何曾把。 寒蝶多情爱潇洒。 晴日双双飞下。 沈吟独倚朱阑。 采芳贻向□边。 枕上醉排金靥，幽香付与谁怜。 人间花老，天涯春去，扬州别是风光。 红药万株，佳名千种，天然浩态狂香。 尊贵御衣黄。 未便教西洛，独占花王。 困倚东风，汉宫谁敢斗新妆。 年年高会维阳。 看家夸绝艳，人诧奇芳。 结蕊当屏，联葩就幄，红遮绿绕华堂。 花面映交相。 更秉菅观洧，幽意难忘。 罢酒风亭，梦魂惊恐在仙乡。 百紫千红，占春多少，共推绝世花王。 西都万家俱好，不为姚黄。 谩肠断巫阳。 对沈香、亭北新妆。 记清平调，词成进了，一梦仙乡。 天葩秀出无双。 倚朝晖，半如酣酒成狂。 无言自有，檀心一点偷芳。 念往事情伤。 又新艳、曾说滁阳。 纵归来晚，君王殿后，别是风光。 常岁海棠时，偷闲须到。 多病寻芳懒春老。 偶来恰值，半谢妖绕犹好。 便呼诗酒伴，同倾倒。 繁枝高荫，疏枝低绕。 花底杯盘花影照。 多情一片，恨我归来不早。 断肠铺碎锦，门前道。 喜秋晴。 淡云萦缕，天高群雁南征。 正露冷初减兰红，风紧潜雕柳翠，愁人漏长梦惊。 重阳景物凄清。 渐老何时无事，当歌好在多情。 暗自想、朱颜并游同醉，官名缰锁，世路蓬萍。 难相见，赖有黄花满把，从教渌酒深倾。 醉休醒。 醒来旧愁旋生。 尽说彭门新半刾，昆吾剸玉如泥。 功名馀事不须为。 才情诗里见，风味酒边知。 好在阿咸同老也，青云往岁心期。 千锺百首兴来时。 伯伦从妇劝，元亮信儿痴。 十岁儿曹同砚席，华裾织翠如葱。 一生心事醉吟中。 相逢俱白首，无语对西风。 莫道尊前情调减，衰颜得酒能红。 可怜此会意无穷。 夜阑人总睡，独绕菊花丛。 金樽玉酒，佳味名仙桧。 恐是九龙泉，堪一饮、霜毛却翠。 何须说此，只但饮陶陶，灯光底，百花春，自是仙家地。 星郎早贵，惯见风流事。 留我不须归，倒尊空、烛堆红泪。 飞凫令尹，才调更翩翩，休吊古，枉伤神，有兴来同醉。 常记河阳花县里，恰如饭颗山逢。 春城何处满丝桐。 纶巾并羽扇，君有古人风。 重向梁王台畔见，黄花绿酒谁同。 新诗别后寄南鸿。 回头思照碧，人在白云中。 旧山铅椠倦栖迟。 叩宸闱。 向淮圻。 五马行春，初喜后车随。 太守风流容客醉，花压帽，酒淋衣。 隋宫烟外草萋萋。 菊花时。 动旌旗。 起舞留公，且住慰相思。 王粲诗成何处寄，人北去，雁南飞。 江南载酒平生事。 游宦如萍寄。 蓬山归路傍银台。 还是扬州一梦、却惊回。 年年后土春来早。 不负金尊倒。 明年珠履赏春时。 应寄琼花一朵、慰相思。 原桑飞尽霜空杳。 霜夜愁难晓。 油灯野店怯黄昏。 穷途不减酒杯深。 故人心。 羊山古道行人少。 也送行人老。 一般别语重千金。 明年过我小园林。 话如今。 身外闲愁空满眼，就中欢事常稀。 明年应赋送君诗。 试从今夜数，相会几多时。 浅酒欲邀谁共劝，深情唯有君知。 东溪春近好同归。 柳垂江上影，梅谢雪中枝。 跨鹤扬州一梦回。 东风佛面上平台。 阆苑花前狂覆酒。 拍手。 东风骑凤却教来。 谪好伯阳丹井畔。 官满。 平台还见片帆开。 上界虽然官府好。 总道。 散仙无事好追陪。 玉京仙侣，同受琅函结。 风雨隔，尘埃绝。 霞觞翻手破，阆苑花前别。 鹏翼敛，人间泛梗无由歇。 岂忆山中酒，还共溪边月。 愁闷火，时间灭。 何妨心似水，莫遣头如雪。 春近也，江南雁识归时节。 凤凰山下，东畔青苔院。 记得当初个，与玉人、幽欢小宴。 黄昏风雨，人散不归家，帘旌卷。 灯火颤。 惊拥娇羞面。 别来憔悴，偏我愁无限。 歌酒情都减，也不独、朱颜改变。 如今桃李，湖上泛舟时，青天晚。 青山远。 愿见无由见。 前时相见，楼头窗畔，尊酒望银蟾。 如今间阻，银蟾又满，小阁下朱帘。 愿得吴山山前雨，长恁晚帘纤。 不见楼头婵娟月，且寂寞、闭窗眠。 君似苍崖千仞竹，一枝孤映蒿萧。 箪瓢不减万锺豪。 闲情搔短发，佳句咏纤腰。 罢酒兰舟回楚柂，相思何处今宵。 淮南幽桂水云饶。 他年春草恨，应有小山招。 天街欲照珠帘粉。 亸辔曾相近。 繁花乐事老来慵，对酒尚怜佳景。 王孙年少，风流应更，无奈春愁闷。 幽期莫误香闺恨。 罗带今朝褪。 月圆花好一般春，触处总堪乘兴。 有人惆怅，何如归好，相见凭君问。 波恶。 倚江阁。 大艑轲峨帆夜落。 横堂朱户多行乐。 大堤花容绰约。 宜城春酒郎同酌。 醉倒银缸罗幕。 残腊初雪霁。 梅白飘香蕊。 依前又还是，迎春时候，大家都备。 灶马门神，酒酌酴酥，桃符尽书吉利。 五更催驱傩，爆竹起。 虚耗都教退。 交年换新岁。 长保身荣贵。 愿与儿孙、尽老今生，祝寿遐昌，年年共同守岁。 江陵种橘，尚比封侯贵。 何况江涛转千里。 带天香，含洞乳，宜入春盘，红荔子，驰驿风流仅比。 齿疏潘令老，怯咀冰霜，十颗金苞谩分遗。 记觞前、须细认，别有馀甘，从此去，枉却栽桃种李。 想相如酒渴对文君，迥不是人间，等闲风味。 温江异果，惟有泥山贵。 驿送江南数千里。 半含霜，轻噀雾，曾怯吴姬，亲赠我，绿桔黄柑怎比。 双亲云水外，游子空怀，惆怅无人可归遗。 报周郎、须念我，物少情多，春酒醉，独胜甜桃醋李。 况灯火楼台近元宵，似不减年时，袖中香味。 楼上风生白羽，尊前笑出青春。 破红展翠恰如今。 把酒如何不饮。 绣幕灯深绿暗，画帘人语黄昏。 晚云将雨不成阴。 竹月风窗弄影。 湖平木落摇空阔。 叶底流泉鸣复咽，酒边清漏往时同，花里朱弦纤手抹。 风光过手春冰滑。 十事违人常七八。 不将白发并黄花，拟下清流揽明月。 叶叶枝枝绿暗，重重密密红滋。 芳心应恨赏春迟。 不会春工著意。 晚照酒生娇面，新妆睡污胭脂。 凭将双叶寄相思。 与看钗头何似。 阴重雨垂垂。 并马西郊试薄衣。 红蕊未开花已过，迟迟。 不见东风著意时。 酒到更须辞。 报答春光旧有期。 勤苦著书妨作乐，痴痴。 莫学衰翁万事非。 娉娉袅袅。 芍药枝头红玉小。 舞袖迟迟。 心到郎边客已知。 当筵举酒。 劝我尊前松柏寿。 莫莫休休。 白发簪花我自羞。 天上云为瑞，人间睡作魔，疏帘清簟汗成河。 酒醒梦回眵眼、费摩娑。 但有寒喧问，初无凤鸟过。 尘生铜碾网生罗。 一喏十年犹未、意如何。 酒到横波娇满。 和香喷面。 攀花落雨祝东风，诮不借、周郎便。 背立腰肢挪拈。 更须回盼。 多生不作好因缘，甚只向、尊前见。 乱蕊压枝繁。 堆积金钱闹作团。 晚起涂黄仍带酒，看看。 衣剩腰肢故著单。 薄瘦却禁寒。 牵引人心不放阑。 拟折一枝遮老眼，难难。 蝶横蜂争只倚阑。 曲巷斜街信马，小桥流水谁家。 浅衫深袖倚门斜。 只缘些子意，消得百般夸。 粉面初生明月，酒容欲退朝霞。 春风还解染霜华。 肯持鸳绮被，来伴杜家花。 清愁叠积。 更莫迟留春酒逼。 吹面和风。 梅信新来一线通。 危楼晓望。 雪满群山开画障。 目断瑶川。 同凭阑干意几般。 绣幕罩梅花，莫放清香透。 鉴里朱颜岁岁移，只道花依旧。 把酒问梅花，知我离情否。 若使梅花知我时，料得花须瘦。 雪暗岭头云，竹冷溪边树。 还似潇湘缥缈人，玉骨笼香雾。 月下幽香度。 梦里香魂驻。 回首南枝酒半醺，寂寞无寻处。 倾盖相逢汝水滨。 须知见面过闻名。 马头虽去无千里，酒盏才倾且百分。 嗟得失，一微尘。 莫教冰炭损精神。 北扉西禁须公等，金榜当年第一人。 帘幕疏疏风透。 一线香飘金兽。 朱阑倚遍黄昏后。 廊上月华如昼。 别离滋味浓於酒。 著人瘦。 此情不及墙东柳。 春色年年如旧。 含羞倚醉不成歌。 纤手掩香罗。 偎花映烛，偷传深意，酒思入横波。 看朱成碧心迷乱，翻脉脉、敛双蛾。 相见时稀隔别多。 又春尽、奈愁何。 菖蒲酒满劝人人，愿年年欢醉。 偎倚。 把合欢彩索，殷勤寄与。 暗柳啼鸦，单衣伫立，小帘朱户。 桐花半亩，静锁一庭愁雨。 洒空阶，夜阑未休，故人剪烛西窗语。 似楚江暝宿，风灯零乱，少年羁旅。 迟暮。 嬉游处。 正店舍无烟，禁城百五。 旗亭唤酒，付与高阳俦侣。 想东园，桃李自春，小唇秀靥今在否。 到归时，定有残英，待客携尊俎。 条风布暖，霏雾弄晴，池塘遍满春色。 正是夜堂无月，沈沈暗寒食。 梁间燕，前社客。 似笑我、闭门愁寂。 乱花过，隔院芸香，满地狼藉。 长记那回时，邂逅相逢，郊外驻油壁。 又见汉宫传烛，飞烟五候宅。 青青草，迷路陌。 强带酒，细寻前迹。 市桥远，柳下人家，犹自相识。 夜来寒侵酒席，露微泫。 舄履初会，香泽方熏，无端暗雨催人，但怪灯偏帘卷。 回顾，始觉惊鸿去云远。 大都世间，最苦唯聚散。 到得春残，看即是、开离宴。 细思别后，柳眼花须更谁剪。 此怀何处消遣。 怨怀无托。 嗟情人断绝，信音辽邈。 信妙手、能解连环，似风散雨收，雾轻云薄。 燕子楼空，暗尘锁、一床弦索。 想移根换叶。 尽是旧时，手种红药。 汀洲渐生杜若。 料舟依岸曲，人在天角。 谩记得、当日音书，把闲语闲言，待总烧却。 水驿春回，望寄我、江南梅萼。 拚今生，对花对酒，为伊落泪。 迤逦春光无赖，翠藻翻池，黄蜂游阁。 朝来风暴，飞絮乱投帘幕。 生憎暮景，倚墙临岸，杏靥夭斜，榆钱轻薄。 昼永惟思傍枕，睡起无憀，残照犹在亭角。 况是别离气味，坐来但觉心绪恶。 痛引浇愁酒，奈愁浓如酒，无计消铄。 那堪昏暝，簌簌半檐花落。 弄粉调朱柔素手，问何时重握。 此时此意，长怕人道著。 灰暖香融销永昼。 蒲萄架上春藤秀。 曲角栏干群雀斗。 清明后。 风梳万缕亭前柳。 日照钗梁光欲溜。 循阶竹粉沾衣袖。 拂拂面红如著酒。 沈吟久。 昨宵正是来时候。 清池小圃开云屋。 结春伴、往来熟。 忆年时，纵酒杯行速。 看月上、归禽宿。 墙里修篁森似束。 记名字、曾刊新绿。 见说别来长，沿翠藓、封寒玉。 桃蹊柳曲闲踪迹。 俱曾是、大堤客。 解春衣、贳酒城南陌。 频醉卧、胡姬侧。 鬓点吴霜嗟早白。 更谁念、玉溪消息。 他日水云身，相望处，无南北。 杜宇思归声苦。 和春催去。 倚阑一霎酒旗风，任扑面、桃花雨。 目断陇云江树。 难逢尺素。 落霞隐隐日平西，料想是、分携处。 蝉咽凉柯，燕飞尘幕，漏阁签声时度。 倦脱纶巾，困便湘竹，桐阴半侵朱户。 向抱影凝情处。 时闻打窗雨。 耿无语。 叹文圆、近来多病，情绪懒，尊酒易成间阻。 缥缈玉京人，想依然、京兆眉妩。 翠幕深中，对徽容、空在纨素。 待花前月下，见了不教归去。 暮霞霁雨，小莲出水红妆靓。 风定。 看步袜江妃照明镜。 飞萤度暗草，秉烛游花径。 人静。 携艳质、追凉就槐影。 金环皓腕，雪藕清泉莹。 谁念省。 满身香、犹是旧荀令。 见说胡姬，酒垆寂静。 烟锁漠漠，藻池苔井。 征骑初停，酒行莫放离歌举。 柳汀莲浦。 看尽江南路。 苦恨斜阳，冉冉催人去。 空回顾。 淡烟横素。 不见扬鞭处。 枫林凋晚叶，关河迥，楚客惨将归。 望一川暝霭，雁声哀怨，半规凉月，人影参差。 酒醒后，泪花销凤蜡，风幕卷金泥。 砧杵韵高，唤回残梦，绮罗香减，牵起馀悲。 亭皋分襟地，难拚处、偏是掩面牵衣。 何况怨怀长结，重见无期。 想寄恨书中，银钩空满，断肠声里，玉筋还垂。 多少暗愁密意，唯有天知。 郊原雨过金英秀。 风扫霜威寒入袖。 感君一曲断肠歌，劝我十分和泪酒。 古道尘清榆柳瘦。 系马邮亭人散后。 今宵灯尽酒醒时，可惜朱颜成皓首。 苍藓沿阶，冷萤粘屋，庭树望秋先陨。 渐雨凄风迅。 澹暮色，倍觉园林清润。 汉姬纨扇在，重吟玩、弃掷未忍。 登山临水，此恨自古，销磨不尽。 牵引。 记试酒归时，映月同看雁阵。 宝幄香缨，熏炉象尺，夜寒灯晕。 谁念留滞故国，旧事劳方寸。 唯丹青相伴，那更尘昏蠹损。 候馆丹枫吹尽，面旋随风舞。 夜寒霜月，飞来伴孤旅。 还是独拥秋衾，梦馀酒困都醒，满怀离苦。 甚情绪。 深念凌波微步。 幽房暗相遇，泪珠都作，秋宵枕前雨。 此恨音驿难通，待凭征雁归时，带将愁去。 菖蒲叶老水平沙。 临流苏小家。 画阑曲径宛秋蛇。 金英垂露华。 烧蜜炬，引莲娃。 酒香薰脸霞。 再来重约日西斜。 倚门听暮鸦。 客去车尘未敛。 古帘暗、雨苔千点。 月皎风清在处见。 奈今宵，照初弦，吹一箭。 池曲河声转。 念归计，眼迷魂乱。 明日前村更荒远。 且开尊，任红鳞，生酒面。 堤前亭午未融霜。 风紧雁无行。 重寻旧日岐路，茸帽北游装。 期信杳，别离长。 远情伤。 风翻酒幔，寒凝茶烟，又是何乡。 高柳春才软，冻梅寒更香。 暮雪助清峭，玉尘散林塘。 那堪飘风递冷，故遣度幕穿窗。 似欲料理新妆。 呵手弄丝簧。 冷落词赋客，萧索水云乡。 援毫授简，风流犹忆东梁。 望虚檐徐转，迥廊未扫，夜长莫惜空酒觞。 快风收雨，亭馆清残燠。 池光静横秋影，岸柳如新沐。 闻道宜城酒美，昨日新醅熟。 轻镳相逐。 冲泥策马，来折东篱半开菊。 华堂花艳对列，一一惊郎目。 歌韵巧共泉声，间杂琮琤玉。 惆怅周郎已老，莫唱当时曲。 幽欢难卜。 明年谁健，更把茱萸再三嘱。 粉墙低，梅花照眼，依然旧风味。 露痕轻缀。 疑净洗铅华，无限佳丽。 去年胜赏曾孤倚。 冰盘同宴喜。 更可惜，雪中高树，香篝熏素被。 今年对花最匆匆，相逢似有恨，依依愁悴。 吟望久，青苔上、旋看飞坠。 相将见、脆丸荐酒，人正在、空江烟浪里。 但梦想、一枝潇洒，黄昏斜照水。 素肌应怯馀寒，艳阳占立青芜地。 樊川照日，灵关遮路，残红敛避。 传火楼台，妒花风雨，长门深闭。 亚帘栊半湿，一枝在手，偏勾引、黄昏泪。 别有风前月底。 布繁英、满圆歌吹。 朱铅退尽，潘妃却酒，昭君乍起。 雪浪翻空，粉裳缟夜，不成春意。 恨玉容不见，琼英谩好，与何人比。 正单衣试酒，恨客里、光阴虚掷。 愿春暂留，春归如过翼。 一去无迹。 为问花何在，夜来风雨，葬楚宫倾国。 钗钿堕处遗香泽。 乱点桃蹊，轻翻柳陌。 多情为谁追惜。 但蜂媒蝶使，时叩窗隔。 东园岑寂。 渐蒙笼暗碧。 静绕珍丛底，成叹息。 长条故惹行客。 似牵衣待话，别情无极。 残英小、强簪巾帻。 终不似一朵，钗头颤袅，向人敧侧。 漂流处、莫趁潮汐。 恐断红、尚有相思字，何由见得。 金闺平帖春云暖。 昼漏花前短。 玉颜酒解艳红消。 一面捧心啼困、不成娇。 别来新翠迷行径。 窗锁玲珑影。 砑绫小字夜来封。 斜倚曲栏凝睇、数归鸿。 廉纤小雨池塘遍。 细点看萍面。 一双燕子守朱门。 比似寻常时候、易黄昏。 宜城酒泛浮香絮。 细作更阑语。 相将羁思乱如云。 又是一窗灯影、两愁人。 柳阴直。 烟里丝丝弄碧。 隋堤上、曾见几番，拂水飘绵送行色。 登临望故国。 谁识。 京华倦客。 长亭路，年去岁来，应折柔条过千尺。 闲寻旧踪迹。 又酒趁哀弦，灯照离席。 梨花榆火催寒食。 愁一箭风快，半篙波暖，回头迢递便数驿。 望人在天北。 凄恻。 恨堆积。 渐别浦萦回，津堠岑寂。 斜阳冉冉春无极。 念月榭携手，露桥闻笛。 沈思前事，似梦里，泪暗滴。 爱日轻明新雪后。 柳眼星星，渐欲穿窗牖。 不待长亭倾别酒。 一枝已入骚人手。 浅浅挼蓝轻蜡透。 过尽冰霜，便与春争秀。 强对青铜簪白首。 老来风味难依旧。 桃萼新香梅落后。 暗叶藏鸦，苒苒垂亭牖。 舞困低迷如著酒。 乱丝偏近游人手。 雨过朦胧斜日透。 客舍青青，特地添明秀。 莫话扬鞭回别首。 渭城荒远无交旧。 蠢蠢黄金初脱后。 暖日飞绵，取次粘窗牖。 不见长条低拂酒。 赠行应已输先手。 莺掷金梭飞不透。 小榭危楼，处处添奇秀。 何日隋堤萦马首。 路长人倦空思旧。 小阁阴阴人寂后。 翠幕褰风，烛影摇疏牖。 夜半霜寒初索酒。 金刀正在柔荑手。 彩薄粉轻光欲透。 小叶尖新，未放双眉秀。 记得长条垂鹢首。 别离情味还依旧。 佳丽地。 南朝盛事谁记。 山围故国绕清江，髻鬟对起。 怒涛寂寞打孤城，风樯遥度天际。 断崖树，犹倒倚。 莫愁艇子曾系。 空馀旧迹郁苍苍，雾沈半垒。 夜深月过女墙来，赏心东望淮水。 酒旗戏鼓甚处市。 想依稀、王谢邻里。 燕子不知何世。 入寻常、巷陌人家，相对如说兴亡，斜阳里。 玉琴虚下伤心泪。 只有文君知曲意。 帘烘楼迥月宜人，酒暖香融春有味。 萋萋芳草迷千里。 惆怅王孙行未已。 天涯回首一销魂，二十四桥歌舞地。 帘烘泪雨乾，酒压愁城破。 冰壶防饮渴，培残火。 朱消粉退，绝胜新梳裹。 不是寒宵短，日上三竿，殢人犹要同卧。 如今多病，寂寞章台左。 黄昏风弄雪，门深锁。 兰房密爱，万种思量过。 也须知有我。 著甚情悰，你但忘了人呵。 尘满一絣文绣。 泪湿领巾红皱。 初暖绮罗轻，腰胜武昌官柳。 长昼。 长昼。 困卧午窗中酒。 贪向津亭拥去车。 不辞泥雨溅罗襦。 泪多脂粉了无馀。 酒酽未须令客醉，路长终是少人扶。 早教幽梦到华胥。 不为萧娘旧约寒。 何因容易别长安。 预愁衣上粉痕乾。 幽阁深沈灯焰喜，小炉邻近酒杯宽。 为君门外脱归鞍。 衣染莺黄。 爱停歌驻拍，劝酒持觞。 低鬟蝉影动，私语口脂香。 檐露滴，竹风凉。 拚剧饮淋浪。 夜渐深，笼灯就月，子细端相。 知音见说无双。 解移宫换羽，未怕周郎。 长颦知有恨，贪耍不成妆。 些个事，恼人肠。 试说与何妨。 又恐伊、寻消问息，瘦减容光。 人人花艳明春柳。 忆筵上、偷携手。 趁歌停舞罢来相就。 醒醒个、无些酒。 比目香囊新刺绣。 连隔座、一时薰透。 为甚月中归，长是他、随车后。 莫倚能歌敛黛眉。 此歌能有几人知。 他日相逢花月底。 重理。 好声须记得来时。 苦恨城头更漏永，无情岂解惜分飞。 休诉金尊推玉臂。 从醉。 明朝有酒遣谁持。 画烛寻欢去，羸马载愁归。 念取酒东垆，尊罍虽近，采花南浦，蜂蝶须知。 自分袂、天阔鸿稀。 空怀梦约心期。 楚客忆江蓠。 算宋玉、未必为秋悲。 当时携手城东道。 月堕檐牙人睡了。 酒边难使客愁惊，帐底不教春梦到。 别来人事如秋草。 应有吴霜侵翠葆。 夕阳深锁绿苔门，一任卢郎愁里老。 河桥送人处，凉夜何其。 斜月远堕馀辉。 铜盘烛泪已流尽，霏霏凉露沾衣。 相将散离会，探风前津鼓，树杪参旗。 华骢会意，纵扬鞭、亦自行迟。 迢递路回清野，人语渐无闻，空带愁归。 何意重红满地，遗钿不见，斜径都迷。 兔葵燕麦，向残阳、欲与人齐。 但徘徊班草，欷歔酹酒，极望天西。 缭墙深，丛竹绕。 宴席临清沼。 微呈纤履，故隐烘帘自嬉笑。 粉香妆晕薄，带紧腰围小。 看鸿惊凤翥，满座叹轻妙。 酒醒时，会散了。 回首城南道。 河阴高转，露脚斜飞夜将晓。 异乡淹岁月，醉眼迷登眺。 路迢迢，恨满千里草。 逗晓看娇面。 小窗深、弄明未遍。 爱残朱宿粉云鬟乱。 最好是、帐中见。 说梦双蛾微敛。 锦衾温、酒香未断。 待起难舍拚。 任日炙、画栏暖。 露柳好风标，娇莺能语。 独占春光最多处。 浅颦轻笑，未肯等闲分付。 为谁心子里，长长苦。 洞房见说，云深无路。 凭仗青鸾道情素。 酒空歌断，又被涛江催去。 怎奈向、言不尽，愁无数。 疏篱曲径田家小。 云树开清晓。 天寒山色有无中。 野外一声钟起、送孤蓬。 添衣策马寻亭堠。 愁抱惟宜酒。 菰蒲睡鸭占陂塘。 纵被行人惊散、又成双。 云作轻阴，风逗细寒，小溪冰冻初结。 更听得、悲鸣雁度空阔。 暮雀喧喧聚竹，听竹上清响风敲雪。 洞户悄，时见香消翠楼，兽煤红爇。 凄切。 念旧欢聚，旧约至此，方惜轻别。 又还是、离亭楚梅堪折。 暗想莺时似梦，梦里又却是，似莺时节。 要无闷，除是拥炉对酒，共谭风月。 山崦笼春，江城吹雨，暮天烟淡云昏。 酒旗渔市，冷落杏花村。 苏小当年秀骨，萦蔓草、空想罗裙。 潮声起，高楼喷笛，五两了无闻。 凄凉，怀故国，朝钟暮鼓，十载红尘。 似梦魂迢递，长到吴门。 闻道花开陌上，歌旧曲、愁杀王孙。 何时见、□□唤酒，同倒瓮头春。 良夜灯光簇如豆。 占好事、今宵有。 酒罢歌阑人散后。 琵琶轻放，语声低颤，灭烛来相就。 玉体偎人情何厚。 轻惜轻怜转唧𠺕。 雨散云收眉儿皱。 只愁彰露，那人知后。 把我来僝僽。 一剪梅花万样娇。 斜插梅枝，略点眉梢。 轻盈微笑舞低回，何事尊前拍误招。 夜渐寒深酒渐消。 袖里时闻玉钏敲。 城头谁恁促残更，银漏何如，且慢明朝。 帘卷青楼，东风暖，杨花乱飘晴昼。 兰袂褪香，罗帐褰红，绣枕旋移相就。 海棠花谢春融暖，偎人恁、娇波频溜。 象床稳，鸳衾谩展，浪翻红绉。 一夜情浓似酒。 香汗渍鲛绡，几番微透。 鸾困凤慵，娅姹双眉，画也画应难就。 问伊可煞□人厚。 梅萼露、胭脂檀口。 从此后、纤腰为郎管瘦。 晚步芳塘新霁后。 春意潜来，迤逦通窗牖。 午睡渐多浓似酒。 韶华已入东君手。 嫩绿轻黄成染透。 烛下工夫，泄漏章台秀。 拟插芳条须满首。 管交风味还胜旧。 酒熟微红生眼尾。 半额龙香，冉冉飘衣袂。 云压宝钗撩不起。 黄金心字双垂耳。 愁入眉痕添秀美。 无限柔情，分付西流水。 忽被惊风吹别泪。 只应天也知人意。 歌时宛转饶风措。 莺语清圆啼玉树。 断肠归去月三更，薄酒醒来愁万绪。 孤灯翳翳昏如雾。 枕上依稀闻笑语。 恶嫌春梦不分明，忘了与伊相见处。 楼前疏柳，柳外无穷路。 翠色四天垂，数峰青、高城阔处。 江湖病眼，偏向此山明，愁无语。 空凝伫。 两两昏鸦去。 平康巷陌，往事如花雨。 十载却归来，倦追寻、酒旗戏鼓。 今宵幸有，人似月婵娟，霞袖举。 杯深注。 一曲黄金缕。 江天雪意，夜色寒成阵。 翠袖捧金蕉，酒红潮、香凝沁粉。 帘波不动，新月淡笼明，香破豆，烛频花，减字歌声稳。 恨眉羞敛，往事休重问。 人去小庭空，有梅梢、一枝春信。 檀心未展，谁为探芳丛，消瘦尽，洗妆匀，应更添风韵。 秋阴时晴向暝，变一庭凄冷。 伫听寒声，云深无雁影。 更深人去寂静。 但照壁、孤灯相映。 酒已都醒，如何消夜永。 暖烟笼细柳。 弄万缕千丝，年年春色。 晴风荡无际，浓於酒、偏醉情人调客。 阑干倚处，度花香、微散酒力。 对重门半掩，黄昏淡月，院宇深寂。 愁极。 因思前事，洞房佳宴，正值寒食。 寻芳遍赏，金谷里，铜驼陌。 到而今、鱼雁沈沈无信，天涯常是泪滴。 早归来，云馆深处，那人正忆。 万叶战，秋声露结，雁度砂碛。 细草和烟尚绿，遥山向晚更碧。 见隐隐、云边新月白。 映落照、帘幕千家，听数声何处倚楼笛。 装点尽秋色。 脉脉。 旅情暗自消释。 念珠玉、临水犹悲感，何况天涯客。 忆少年歌酒，当时踪迹。 岁华易老，衣带宽、懊恼心肠终窄。 飞散后、风流人阻，蓝桥约、怅恨路隔。 马蹄过、犹嘶旧巷陌。 叹往事、一一堪伤，旷望极。 凝思又把阑干拍。 水竹旧院落，樱笋新蔬果。 嫩英翠幄，红杏交榴火。 心事暗卜，叶底寻双朵。 深夜归青琐。 灯尽酒醒时，晓窗明、钗横鬓亸。 怎生那。 被间阻时多。 奈愁肠数叠，幽恨万端，好梦还惊破。 可怪近来，传语也无个。 莫是瞋人呵。 真个若瞋人，却因何、逢人问我。 当时选舞万人长。 玉带小排方。 喧传京国声价，年少最无量。 花阁迥，酒筵香。 想难忘。 而今何事，佯向人前，不认周郎。 扰扰匆匆，红尘满袖，自然心在溪山。 寻思百计，真个不如闲。 浮世纷华梦影，嚣尘路、来往循环。 江湖手，长安障日，何似把鱼竿。 盘旋。 那忍去，他邦纵好，终异乡关。 向七峰回首，清泪班班。 西望烟波万里，扁舟去、何日东还。 分携处，相期痛饮，莫放酒杯悭。 一尊薄酒。 满酌劝君君举手。 不是亲朋。 谁肯相从寂寞滨。 人生如梦。 梦里惺惺何处用。 盏到休辞。 醉后全胜未醉时。 跛子年来，形容何似，俨然一部髭须。 世间许大，拐上做工夫。 选甚南州北县，逢著处、酒满葫芦。 醺醺醉，不知明日，何处度朝晡。 洛阳，花看了，归来帝里，一事全无。 又还与瓠羹，再作门徒。 蓦地思量下水，浪网上、芦席横铺。 呵呵笑，睢阳门外，有个大南湖。 风悲画角，听单于、三弄落谯门。 投宿骎骎征骑，飞雪满孤村。 酒市渐闲灯火，正敲窗、乱叶舞纷纷。 送数声惊雁，下离烟水，嘹唳度寒云。 好在半胧溪月，到如今、无处不销魂。 故国梅花归梦，愁损绿罗裙。 为问暗香闲艳，也相思、万点付啼痕。 算翠屏应是，两眉馀恨倚黄昏。 弄月馀花，团风轻絮，露湿池堂春草。 莺莺恋友，燕燕将雏，惆怅睡残清晓。 还似初相见时，携手旗亭，酒香梅小。 向登临长是，伤春滋味，泪弹多少。 因甚却、轻许风流，终非长久，又说分飞烦恼。 罗衣瘦损，绣被香消，那更乱红如扫。 门外无穷路岐，天若有情，和天须老。 念高唐归梦，凄凉何处，水流云绕。 芝检下中天，春寒犹浅。 馀闰银蟾许重看。 满城灯火，又遍高楼深院。 宝鞍催绣毂，香风软。 憔悴慢翁，萧条古县。 随分良辰试开宴。 且倾芳酒，共听新声弦管。 夜阑人未散，更筹转。 赵家姊妹，合在昭阳殿。 因甚人间有飞燕。 见伊底，尽道独步江南，便江北、也何曾惯见。 惜伊情性好，不解嗔人，长带桃花笑时脸。 向尊前酒底，得见些时，似恁地、能得几回细看。 待不眨眼儿、觑著伊，将眨眼底工夫，剩看几遍。 柳絮风轻，梨花雨细。 春阴院落帘垂地。 碧溪影里小桥横，青帘市上孤烟起。 镜约关情，琴心破睡。 轻寒漠漠侵鸳被。 酒醒霞散脸边红，梦回山蹙眉间翠。 暄风迟日春光闹。 蒲萄水绿摇轻棹。 两岸草烟低。 青山啼子规。 归来愁未寝。 黛浅眉痕沁。 花影转廊腰。 红添酒面潮。 窄袖浅笼温玉，修眉淡扫遥岑。 行时云雾绕衣襟。 步步莲生宫锦。 菊与秋烟共晚，酒随人意俱深。 尊前有客动琴心。 醉后清狂不禁。 角声吹散梅梢雪。 疏影黄昏月。 落英点点拂阑干。 风送清香满院、作轻寒。 花瓷羯鼓催行酒。 红袖掺掺手。 曲声未彻宝杯空。 饮罢香薰翠被、锦屏中。 木落江寒秋色晚，飕飕吹帽风轻。 丹枫楼外捣衣声。 登高怀远，山影雁边横。 露染宫黄庭菊浅，茱萸烟拂红轻。 尊前谁整醉冠倾。 酒香薰脸，落日断霞明。 秋水无痕清见底。 蓼花汀上西风起。 一叶小舟烟雾里。 兰棹舣。 柳条带雨穿双鲤。 自叹直钩无处使。 笛声吹彻云山翠。 脍落霜刀红缕细。 新酒美。 醉来独枕莎衣睡。 晓风残角。 月里梅花落。 宿酒醒时滋味恶。 翠被轻寒漠漠。 梦回一点相思。 远山暗蹙双眉。 不觉肌肤瘦玉，但知带减腰围。 霜清木落，深院帘栊静。 池面卷烟波，莹香水、一奁明镜。 修筠拂槛，疏翠挽婵娟，山雾敛，水云收，野阔江天迥。 红消醉玉，酒面风前醒。 罗幕护轻寒，锦屏空、金炉烬冷。 星横参昴，梅径月黄昏，清梦觉，浅眉颦，窗外横斜影。 画烛笼纱红影乱，门外紫骝嘶。 分破云团月影亏。 雪浪皱清漪。 捧碗纤纤春笋瘦，乳雾泛冰瓷。 两袖清风拂袖飞。 归去酒醒时。 料峭小桃风。 凝淡春容。 宝灯山列半天中。 丽服靓妆携手处，笑语匆匆。 酒滴小槽红。 一饮千锺。 铜荷擎烛绛纱笼。 归去笙歌暄院落，月照帘栊。 水阔天低雁字横。 小春时节晚寒清。 梅梢月上纷纷白，竹坞风来冉冉轻。 人似玉，酒如渑。 入关意气喜风生。 坐中有客联镳去，谁唱阳关第四声。 六曲阑干翠幕垂。 香烬冷金猊。 日高花外啭黄鹂。 春睡觉、酒醒时。 草青南浦，云横西塞，锦字杳无期。 东风只送柳绵飞。 全不管、寄相思。 浅色染春衣。 衣上双双小雁飞。 袖卷藕丝寒玉瘦，弹棋。 赢得尊前酒一卮。 冰雪拂胭脂。 绛蜡香融落日西。 唱彻阳关人欲去，依依。 醉眼横波翠黛低。 杏花村馆酒旗风。 水溶溶。 扬残红。 野渡舟横，杨柳绿阴浓。 望断江南山色远。 人不见，草连空。 夕阳楼外晚烟笼。 粉香融。 淡眉峰。 记得年时，相见画屏中。 只有关山今夜月，千里外，素光同。 晨光晓色扫檐晶。 寒斋蝶梦惊。 乱飘鸳瓦细无声。 游扬柳丝轻。 书幌冷，竹窗明。 柴门只独扃。 一尊浊酒为谁倾。 梅花相对清。 临川好，柳岸转平沙。 门外澄江丞相宅，坛前乔木列仙家。 春到满城花。 行乐处，舞袖卷轻纱。 谩摘青梅尝煮酒，旋煎白雪试新茶。 明月上檐牙。 香肩轻拍。 尊前忍听，一声将息。 昨夜浓欢，今朝别酒，明日行客。 后回来则须来，便去也、如何去得。 无限离情，无穷江水，无边山色。 黯黯离怀，向东门系马，南浦移舟。 薰风乱飞燕子，时下轻鸥。 无情渭水，问谁教、日日东流。 常是送、行人去后，烟波一向离愁。 回首旧游如梦，记踏青殢饮，拾翠狂游。 无端彩云易散，覆水难收。 风流未老，拚千金，重入扬州。 应又是、当年载酒，依前名占青楼。 目断江南千里，灞桥一望，烟水微茫。 尽锁重门，人去暗度流光。 雨轻轻，梨花院落，风淡淡、杨柳池塘。 恨偏长。 佩沈湘浦，云散高唐。 清狂。 重来一梦，手搓梅子，煮酒初尝。 寂寞经春，小桥依旧燕飞忙。 玉钩栏、凭多渐暖，金缕枕、别久犹香。 最难忘。 看花南陌，待月西厢。 小阁倚晴空，数声钟定。 斗柄寒垂暮天净。 向来残酒，尽被晓风吹醒。 眼前还认得，当时景。 旧恨与新愁，不堪重省。 自叹多情更多病。 绮窗犹在，敲遍阑干谁应。 断肠明月下，梅摇影。 蝴蝶满西园，啼莺无数。 水阁桥南路。 凝伫。 两行烟柳，吹落一池飞絮。 秋千斜挂起，人何处。 把酒劝君，闲愁莫诉。 留取笙歌住。 休去。 几多春色，禁得许多风雨。 海棠花谢也，君知否。 长天霞散，远浦潮平，危阑注目江皋。 长记年年荣遇，同是今朝。 金銮两回命相，对清光、频许挥毫。 雍容久，正茶杯初赐，香袖时飘。 归去玉堂深夜，泥封罢，金莲一寸才烧。 帝语丁宁，曾被华衮亲褒。 如今谩劳梦想，叹尘踪、杳隔仙鳌。 无聊意，强当歌对酒怎消。 瀛洲春酒。 满酌公眉寿。 日照沙堤春傍柳。 恩暖朝天衮绣。 东君著意丁宁。 芳酸先许梅英。 要就生平滋味，待公来进君羹。 风摇灺烬。 吹下桃花影。 醉倒碧铺眠碎锦。 谁伴香迷酒凝。 少年不解孤春。 年来减尽春心。 犹下绣帘遮定，不教风雨侵凌。 曾向瑶台月下逢。 为谁回首矮墙东。 春风吹酒退腮红。 庾岭殷勤通远信，梅家潇洒有仙风。 晚香都在玉杯中。 谢女清吟压郢楼。 楼前风转柳花球。 学成舞态却多羞。 半落琼瑶天又惜，稍侵桃李蝶应愁。 酒家先当翠云裘。 鹤舞青青雪里松。 冰开龟在藻，绿蒙茸。 一成不记蕊珠宫。 蟠桃熟，应待几东风。 玉酒紫金锺。 非烟罗幕暖，宝熏秾。 赠君春色腊寒中。 君留取，长伴脸边红。 拨雪寻春，烧灯续昼。 暗香院落梅开后。 无端夜色欲遮春，天教月上官桥柳。 花市无尘，朱门如绣。 娇云瑞雾笼星斗。 沈香火冷小妆残，半衾轻梦浓如酒。 一年滴尽莲花漏。 碧井酴酥沈冻酒。 晓寒料峭尚欺人，春态苗条先到柳。 佳人重劝千长寿。 柏叶椒花芬翠袖。 醉乡深处少相知，祗与东君偏故旧。 一春花事今宵了。 点检落红都已少。 阿谁追路问东君，祗有青青河畔草。 尊前不信韶华老。 酒意妆光相借好。 檐前暮雨亦多情，未做朝云容易晓。 庭下新生月，凭君把酒看。 不须直待素团团。 恰似那人眉样、秀弯环。 冷射鸳鸯瓦，清欺翡翠帘。 数枝烟竹小桥寒。 渐见风吹疏影、过阑干。 绿暗藏城市，清香扑酒尊。 淡烟疏雨冷黄昏。 零落酴醿花片、损春痕。 润入笙箫腻，春馀笑语温。 更深不锁醉乡门。 先遣歌声留住、欲归云。 泽国秋深。 绣楹天近，坐久魂清。 溪山绕尊酒，云雾浥衣襟。 馀霞孤雁送愁眼，寄寒闺、一点离心。 杜老两峰秀处，短发疏巾。 佳人为折寒英。 罗袖湿、真珠露冷钿金。 幽艳为谁妍，东篱下、却教醉倒渊明。 君但饮，莫觑他、落日芜城。 从教夜、龙山清月，端的便解留人。 东堂先晓，帘挂扶桑暖。 画舫寄江湖，倚小楼、心随望远。 水边竹畔，石瘦藓花寒，秀阴遮，潜玉梦，鹤下渔矶晚。 藏花小坞，蝶径深深见。 彩笔赋阳春，看藻思、飘飘云半。 烟拖山翠，和月冷西窗，玻璃盏，蒲萄酒，旋落酴醿片。 竹送秋声入小窗。 香迷夜色暗牙床。 小屏风掩烛花长。 雁过故人无信息，酒醒残梦寄凄凉。 画桥露月冷鸳鸯。 雪做屏风，花为行帐。 屏帐里、见春模样。 小晴未了，轻阴一饷。 酒到处、恰如把春拈上。 官柳黄轻，河堤绿涨。 花多处、少停兰桨。 雪边花际，平芜叠幛。 这一段、凄凉为谁怅望。 红杏梢头寒食雨。 燕子泥新，不住飞来去。 行傍柳阴闻好语。 莺儿穿过黄金缕。 桑落酒寒杯懒举。 总被多情，做得无情绪。 春过二分能几许。 银台新火重帘暮。 不雨不晴秋气味。 酒病秋怀，不做醒松地。 初换夹衣围翠被。 蔷薇水润衙香腻。 旋折秋英餐露蕊。 金缕虬团，更试康王水。 幽梦不来寻小睡。 无言划尽屏山翠。 灯雾里。 老去昔游不记。 月似旧时人不似。 小楼何处是。 归卧晚香翠被。 玉酒著人小醉。 欲睡先来都不睡。 此情那恁地。 池上山寒欲雾。 竹暗小窗低户。 数点秋声侵短梦，檐下芭蕉雨。 白酒浮蛆鸡啄黍。 问陶令、几时归去。 溪月岭云红蓼岸，总是思量处。 醉醉。 醉击珊瑚碎。 花花。 先借春光与酒家。 夜寒我醉谁扶我。 应抱瑶琴卧。 清清。 揽月吟风不用人。 夜夜。 夜了花朝也。 连忙。 指点银瓶索酒尝。 明朝花落知多少。 莫把残红扫。 愁人。 一片花飞减却春。 当日岭头相见处。 玉骨冰肌元淡伫。 近来因甚要浓妆，不管满城桃杏妒。 酒晕脸霞春暗度。 认是东皇偏管顾。 生罗衣褪为谁羞，香冷熏炉都不觑。 钗上燕犹寒，胜里红偏小。 恰有尔多春，不许群花笑。 酒面粉酥融，香袖金泥罩。 芳意已潜通，残雪犹相照。 深院绣帘垂。 前日春归。 画桥杨柳弄烟霏。 池面东风先解冻，龟上涟漪。 酒潋玉东西。 香暖狻猊。 远山郁秀入双眉。 待看碧桃花烂漫，春日迟迟。 溪山不尽知多少。 遥峰秀叠寒波渺。 携酒上高台。 与君开壮怀。 枉做悲秋赋。 醉后悲何处。 白发几黄花。 官裘付酒家。 记瞢腾，浓睡里，一片行云。 未多时、梦破云惊。 听辘轳，声断也，井底银瓶。 不知罗带，等闲便、结得同心。 系画船，杨柳岸，晓月亭亭。 记阳关、断韵残声。 被西风，吹玉枕，酒魄还清。 有些言语，独自个、说与谁应。 映阶芳草净无尘。 新晴隔柳阴。 绿丝步障碧茸茵。 遮藏欲尽春。 寒未了，酒须深。 残花无处寻。 年来陪尽惜春心。 闲愁渐不禁。 百花赶定东君去。 知与花何处。 阳春但更买花栽。 留住蜂儿蝶子、等君来。 翠轻绿嫩庭阴好。 醉便眠芳草。 春波如酒不曾空。 谁见东堂日日、自春风。 墙头花□寒犹噤。 放绣帘昼静。 帘外时有蜂儿，趁杨花不定。 阑干又还独凭。 念翠低眉晕。 春梦枉恼人肠，更厌厌酒病。 酒美。 从酒贵。 濯锦江边花满地。 鹔鹴换得文君醉。 暖和一团春意。 怕将醒眼看浮世。 不换云芽雪水。 绿水小河亭，朱阑碧甃。 江月娟娟上高柳。 画楼缥缈，尽挂窗纱帘绣。 月明知我意，来相就。 银字吹笙，金貂取酒。 小小微风弄襟袖。 宝熏浓炷，人共博山烟瘦。 露凉钗燕冷，更深后。 多病酒尊疏，饮少辄醉。 年少衔杯可追记。 无多酌我，醉倒阿谁扶起。 满怀明月冷，炉烟细。 云汉虽高，风波无际。 何似归来醉乡里。 玻璃江上，满载春光花气。 蒲萄仙浪软，迷红翠。 闻道长安灯夜好，雕轮宝马如云。 蓬莱清浅对觚棱。 玉皇开碧落，银界失黄昏。 谁见江南憔悴客，端忧懒步芳尘。 小屏风畔冷香凝。 酒浓春入梦，窗破月寻人。 门掩黄昏，画堂人寂，暮雨乍收残暑。 帘卷疏星门户悄，隐隐严城钟鼓。 空街烟暝半开，斜日朦胧，银河澄淡风凄楚。 还是凤楼人远，桃源无路。 惆怅夜久星繁，碧空望断，玉箫声在何处。 念谁伴、茜裙翠袖，共携手、瑶台归去。 对修竹、森森院宇。 曲屏香暖凝沈炷。 问对酒当歌，情怀记得刘郎否。 谁折南枝傍小丛。 佳人丰色与梅同。 有花无叶真潇洒，不问胭脂借淡红。 应未许，嫁春风。 天教雪月伴玲珑。 池塘疏影伤幽独，何似横斜酒盏中。 欲把长绳系日难。 纷纷从此见花残。 休将世事兼身事，须看人间比梦间。 红烛继，艳歌阑。 等闲留客却成欢。 劝君更尽一杯酒，赢得浮生半日闲。 为爱金陵佳丽。 乃分符来此。 拥麾忽又向淮东，便咫尺、人千里。 画鼓一声催起。 邦内人齐跪。 江山有兴我重来，斟别酒、休辞泪。 旧游何处，记金汤形胜，蓬瀛佳丽。 渌水芙蓉，元帅与宾僚，风流济济。 万柳庭边，雅歌堂上，醉倒春风里。 十年一梦，觉来烟水千里。 惆怅送子重游，南楼依旧不，朱阑谁倚。 要识当时，惟是有明月，曾陪珠履。 量减杯中，雪添头上，甚矣吾衰矣。 酒徒相问，为言憔悴如此。 杏香消散尽，须知自昔，都门春早。 燕子来时，绣陌乱铺芳草。 蕙圃妖桃过雨，弄笑脸、红筛碧沼。 深院悄。 绿杨巷陌，莺声争巧。 早是赋得多情，更遇酒临花，镇辜欢笑。 数曲阑干，故国谩劳凝眺。 汉外微云尽处，乱峰锁、一杆修竹。 间琅玕，东风泪零多少。 雪消新洗寒林碧。 华堂向晚开瑶席。 一曲杜韦娘。 有人空断肠。 谪仙同夜宴。 晓即归程远。 莫放酒尊空。 主人陈孟公。 望晴峰染黛，暮霭澄空，碧天银汉。 圆镜高飞，又一年秋半。 皓色谁同，归心暗折，听唳云孤雁。 问月停杯，锦袍何处，一尊无伴。 好在南邻，诗盟酒社，刻烛争成，引觞愁缓。 今夕楼中，继阿连清玩。 饮剧狂歌，歌终起舞，醉冷光凌乱。 乐事难穷，疏星易晓，又成浩叹。 破瓜年纪柳腰身。 懒精神。 带羞瞋。 手把江梅，冰雪斗清新。 不向鸦儿飞处著。 留乞与，眼中人。 水精船里酒粼粼。 皱香茵。 驻行云。 舞罢歌馀，花困不胜春。 问著些儿心底事，才靥笑，又眉颦。 雪底寻梅，冰痕观水，晚来天气尤寒。 渐闻歌笑，轻暖发春妍。 赏尽十洲新景，依稀见、三岛风烟。 判深夜，一年月色，只是这般圆。 熙然。 千里地，何妨载酒，频上湖船。 况坐中高客，不日朝天。 须信人间好处，没个事、胜得尊前。 东风近，侵寻桃李，别做醉夤缘。 旧追游处，思前事、俨如昔。 过尽莺花，横雨暴风初息。 杏子枝头，又自然、别是般天色。 好傍垂杨，系画船桥侧。 小欢幽会，一霎时、光景也堪惜。 对酒当歌，故人情分难觅。 水远山长，不成空相忆。 这归去重来，又却是、几时来得。 想伊不住。 船在蓝桥路。 别语未甘听，更拟问、而今是去。 门前杨柳，几日转西风，将行色，欲留心，忽忽城头鼓。 一番幽会，只觉添愁绪。 邂逅却相逢。 又还有、此时欢否。 临岐把酒，莫惜十分斟，尊前月，月中人，明夜知何处。 别酒初醒。 似一番梦觉，屈指堪惊。 犹疑送消寄息，遇著人听。 当初唤作，据眼前、略略看承。 及去了，从头想伊，心下始觉宁宁。 黄昏画角重城。 更伤高念远，怀抱何胜。 良时好景，算来半为愁生。 幽期暂阻，便就中、月白风清。 千万计，年年断除不得，是这些情。 相逢无处无尊酒。 尊前未必皆朋旧。 酒到任教倾。 莫思今夜醒。 明朝相别后。 江上空回首。 欲去不胜情。 为君歌数声。 溪上清明初过雨。 春色无多，叶底花如许。 轻暖时闻燕双语。 等闲飞入谁家去。 短墙东畔新朱户。 前日花前，把酒人何处。 仿佛桥边船上路。 绿杨风里黄昏鼓。 梅英弄粉。 尚浅寒、腊雪消未尽。 布彩箔、层楼高下，灯火万点，金莲相照映。 香径纵横，听画鼓、声声随步紧。 渐霄汉无云，月华如水，夜久露清风迅。 轻车趁马，微尘杂雾，带晓色、绮罗生润。 花阴下、瞥见仍回，但时闻、笑音中香阵阵。 奈酒阑人困。 残漏里、年年馀恨。 归来沈醉何处，一片笙歌又近。 新月娟娟，夜寒江静山衔斗。 起来搔首。 梅影横窗瘦。 好个霜天，闲却传杯手。 君知否。 乱鸦啼后。 归兴浓如酒。 残角两三声，催登古道。 远水长山又重到。 水声山色，看尽轮蹄昏晓。 风头日脚下，人空老。 匹马旧时，西征谈笑。 绿鬓朱颜正年少。 旗亭斗酒，任是十千倾倒。 面今酒兴减，诗情少。 昏昏雪意惨云容。 猎霜风。 岁将穷。 流落天涯，憔悴一衰翁。 清夜小窗围兽火，倾酒绿，借颜红。 官梅疏艳小壶中。 暗香浓。 玉玲珑。 对景忽惊，身在大江东。 上国故人谁念我，晴嶂远，暮云重。 雨后春光浓似醉。 著柳催花，节物侵龙忌。 绣褓香阁当日佩。 紫兰宫堕人间世。 歌管停云香吐穗。 碧酒红裳，共祝鱼轩贵。 天上阿环金箓秘。 龟龄鹤寿三千岁。 郊外黄垓端可厌，归来移病香闺。 象床珍簟共委蛇。 耆婆寻草尽，天女散花迟。 小雨作寒秋意晚。 檐声与梦相宜。 冷侵罗幌酒烟微。 试评书五朵，何似画双眉。 柳岸正飞绵。 选胜斋轻漾碧涟。 笑语忘怀机事尽，鸥边。 万顷溪光上下天。 菰苇久延缘。 不觉遥峰霭暮烟。 对酒莫嫌红粉陋，婵娟。 自有孤高月妇仙。 晚路交游绿酒，平生志趣青霞。 霜风时节近黄花。 泛宅舟将鹢画。 不分两溪明月，夜深只属渔家。 今朝清赏寄情涯。 肯向萦涂索价。 共喜新凉大火流。 一声水调听歌头。 况有修蛾兼粉领。 佳景。 谢公无不碍沦洲。 平昔短檠真大漫。 气岸。 老来都向酒杯收。 云水光中修禊事。 犹记。 转头不觉已三秋。 一片花飞，青春已减。 可堪南陌红千点。 生憎杨柳要藏鸦，东风只遣横笳怨。 看定新巢，初怜语燕。 游丝正把残英罥。 酒尊也会不相违，风光本自同流转。 天末疑无路，波翻欲御风。 此身忽在玉壶中。 醉倒不知、南北与西东。 猎猎遥鸣草，飕飕静打篷。 与君回棹碧云浓。 不是思归、只为酒船空。 章水何如颍水清。 江山明秀发诗情。 七言还我是长城。 小小钿花开宝靥，纤纤玉笋见云英。 十千名酒十分倾。 绿水名园不是村。 淡妆浓笑两生春。 笛中已自多愁怨，雨里因谁有泪痕。 香旖旎，酒氤氲。 多情生怕落纷纷。 旧来好事浑如梦，年少风流付与君。 七泽三湘碧草连。 洞庭江汉水如天。 朝廷若觅元真子，不在云边则酒边。 明月棹，夕阳船。 鲈鱼恰似镜中悬。 丝纶钓饵都收却，八字山前听雨眠。 秾艳夭桃春信漏。 弄粉飘香，枫叶飞丹后。 酒入冰肌红欲透。 无言不许群芳斗。 楼外何人揎翠袖。 剪落金刀，插处浓云覆。 肯与刘郎仙去否。 武陵回路相思瘦。 花时微雨。 未减春分数。 占取帘疏花密处。 把酒听歌金缕。 斜风轻度浓香。 闲情正与春长。 向晚红灯入坐，尝新青杏催觞。 安阳好，负郭相君园。 绿野移春花自老，平泉醒酒石空存。 月馆对风轩。 人选胜，幽径破苔痕。 拥砌翠筠侵坐冷，穿亭玉溜落池喧。 归意黯重门。 安阳好，曲水似山阴。 咽咽清泉岩溜细，弯弯碧甃篆痕深。 永昼坐披襟。 红袖小，歌扇画泥金。 鸭绿波随双叶转，鹅黄酒到十分斟。 重听绕梁音。 雨零花昼春杯举。 举杯春昼花零雨。 诗令酒行迟。 迟行酒令诗。 满斟犹换盏。 盏换犹斟满。 天转月光圆。 圆光月转天。 玉纤传酒浮香菊。 菊香浮酒传纤玉。 弦管沸欢筵。 筵欢沸管弦。 出帘珠袖蔌。 蔌袖珠帘出。 眉晕浅山低。 低山浅晕眉。 是和非，双打过。 免共相魔生火。 谈有相，损顽空。 斋居看望中。 圣贤风，行处在。 巧智争如休卖。 诗与酒，且乘闲。 随缘发笑颜。 情缠识缚，欢时人不悟，酒中真乐。 纵欲招愆，迷心失行，却道为他狂药。 须信醉舞狂歌，也有良知真觉。 无倚泊。 任暖气同流，三关三络。 落魄。 清闲客。 醉乡深处，风月长酬酢。 空花消亡，光明显露，人我自皆忘却。 不问市酝村醪，尽可浅斟低酌。 从鄙薄。 竞口口谈醒，言言成错。 西源好，秋景道人怜。 时至自然天气肃，夜凉犹喜月华圆。 长啸碧崖颠。 须信酒，难别咏歌边。 是处伐薪为炭后，此时尝稻庆丰年。 童子舞胎仙。 江海渺千里，飘荡叹流年。 等闲匹马相过，乘兴却け然。 十载悲欢如梦，抚掌惊呼相语，往事尽飞烟。 此会真难偶，此醉且留连。 酒方半，谁轻使，动离弦。 我歌未阕公去，明日复山川。 空有高城危槛，缥缈当筵清唱，馀响落尊前。 细雨黄花后，飞雁点遥天。 问浮家泛宅，自玄真、去后有谁来。 漫烟波千顷，云峰倒影，空翠成堆。 可是溪山无主，佳处却徘徊。 暮雨卷晴野，落照天开。 老去馀生江海，伴远公香火，犹有宗雷。 便何妨元亮，携酒间相陪。 寄清谈、芒鞋筇杖，更尽驱、风月入尊罍。 江村路，我歌君和，莫棹船回。 寄知还倦鸟，对飞云、无心两难齐。 漫飘然欲去，悠然且止，依旧山西。 十亩荒园未遍，趁雨却锄犁。 敢忘邻翁约，有酒同携。 况是岩前新创，带小轩横绝，松桂成蹊。 试凭高东望，云海与天低。 送沧波、浮空千里，照断霞、明灭卷晴霓。 君休笑，此生心事，老更沈迷。 故山渐近，念渊明归意，け然论谁。 归去来兮秋已老，松菊三径犹存。 稚子欢迎，飘飘风袂，依约旧衡门。 琴书萧散，更欣有酒盈尊。 惆怅萍梗无根，天涯行已遍，空负田园。 去矣何之窗户小，容膝聊倚南轩。 倦鸟知还，晚云遥映，山气欲黄昏。 此还真意，故应欲辨忘言。 洞庭波冷，望冰轮初转，沧海沈沈。 万顷孤光云阵卷，长笛吹破层阴。 汹涌三江，银涛无际，遥带五湖深。 酒阑歌罢，至今鼍怒龙吟。 回首江海平生，漂流容易散，佳期难寻。 缥缈高城风露爽，独倚危栏重临。 醉倒清尊，姮娥应笑，犹有向来心。 广寒宫殿，为予聊借琼林。 云峰横起，障吴关三面，真成尤物。 倒卷回潮目尽处，秋水黏天无壁。 绿鬓人归，如今虽在，空有千茎雪。 追寻如梦，满馀诗句犹杰。 闻道尊酒登临，孙郎终古恨，长歌时发。 万里云屯瓜步晚，落日旌旗明灭。 鼓吹风高，画船遥想，一笑吞穷发。 当时曾照，更谁重问山月。 雪后郊原，烟林静、梅花初坼。 春欲半，犹自探春消息。 一眼平芜看不尽，夜来小雨催新碧。 笑去年、携酒折花人，花应识。 兰舟漾，城南陌。 云影淡，天容窄。 绕风漪十顷，暖浮晴色。 恰似槎头收钓处，坐中仍有江南客。 问何如、雨桨下苕溪，吞云泽。 松陵秋已老，正柳岸田家，酒醅初熟。 鲈脍莼羹，万里水天相续。 扁舟凌浩渺，寄一叶、暮涛吞沃。 青箬笠，西塞山前，自翻新曲。 来往未应足。 便细雨斜风，有谁拘束。 陶写中年，何待更须丝竹。 鸱夷千古意，算入手、比来尤速。 最好是，千点云峰，半篙澄绿。 碧潭浮影蘸红旗。 日初迟。 漾晴漪。 我欲寻芳，先遣报春知。 尽放百花连夜发，休更待，晓风吹。 满携尊酒弄繁枝。 与佳期。 伴群嬉。 犹有邦人，争唱醉翁词。 应笑今年狂太守，能痛饮，似当时。 与君记，平山堂前细柳，几回同挽。 又征帆夜落，危槛依旧，遥临云巘。 自笑来往匆匆，朱颜渐改，故人俱远。 横笛想遗声，但寒松千丈，倾崖苍藓。 世事终何已，田阴纵在，岁阴仍晚。 稽康老来尤懒。 只要莼羹菰饭。 却欲便买茅庐，短篷轻楫，尊酒犹能办。 君能过我，水云聊为伴。 荷叶荷花水底天。 玉壶冰酒酿新泉。 一欢聊复记他年。 我亦故山归去客，与君分手暂流连。 佳人休唱好因缘。 不见跳鱼翻曲港，湖边特地经过。 萧萧疏雨乱风荷。 微云吹散，凉月坠平波。 白酒一杯还径醉，归来散发婆娑。 无人能唱采莲歌。 小轩敧枕，檐影挂星河。 不与群芳争绝艳，化工自许寒梅。 一枝临晚照歌台。 眼明浑未见，弦管莫惊催。 记取刘郎归去路，千里应话天台。 酒阑不惜更重陪。 夜寒衣袂薄，犹有暗香回。 一醉年年今夜月，酒船聊更同浮。 恨无羯鼓打梁州。 遗声犹好在，风景一时留。 老去狂歌君勿笑，已拚双鬓成秋。 会须击节溯中流。 一声云外笛，惊看水明楼。 落花已作风前舞。 又送黄昏雨。 晓来庭院半残红。 惟有游丝千丈、罥晴空。 殷勤花下同携手。 更尽杯中酒。 美人不用敛蛾眉。 我亦多情、无奈酒阑时。 东风一夜催春到。 杨柳朝来好。 莫辞尊酒重携持。 老去情怀、能有几人知。 凤台园里新诗伴。 不用相追唤。 一声清唱落琼卮。 千顷西风烟浪、晚云迟。 前村夜半。 每为江梅肠欲断。 浅紫深红。 谁信漫天雪里逢。 醉头扶起。 宿酒阑干犹困倚。 便莫催残。 明日东风为扫看。 花残却是春留恋。 几日馀香吹酒面。 湿烟不隔柳条青，小雨池塘初有燕。 波光纵使明如练。 可奈落红纷似霰。 解将心事诉东风，只有啼莺千种啭。 天末残霞卷暮红。 波间时见没凫翁。 斜风细雨家何在，老矣生涯尽个中。 惟此意，与公同。 未须持酒祝牛宫。 旁人不解轻蓑意，犹说黄金宝带重。 一曲青山映小池。 绿荷阴尽雨离披。 何人解识秋堪美，莫为悲秋浪赋诗。 携浊酒，绕东篱。 菊残犹有傲霜枝。 一年好景君须记，正是橙黄橘绿时。 对花常欲留春，恨春故遣花飞早。 晓来雨过，绿阴新处，几番芳草。 一片飘时，已知消减，满庭谁扫。 料多情也似，愁人易感，先催趁、朱颜老。 犹有清明未过，但狂风、匆匆难保。 酒醒梦断，年年此恨，不禁相恼。 只恐春应，暗留芳信，与花争好。 有姚黄一朵，殷勤付与，送金杯倒。 舵楼横笛孤吹，暮云散尽天如水。 人间底事，忽惊飞堕，冰壶千里。 玉树风清，漫披遥卷，与空无际。 料嫦娥此夜，殷勤偏照，知人在、千山里。 常恨孤光易转，仗多情、使君料理。 一杯起舞，曲终须寄，狂歌重倚。 为问飘流，几逢清影，有谁同记。 但尊中有酒，长追旧事，拚年年醉。 一年春事，常恨风和雨。 趁取未残时，醉花前、春应相许。 山公倒载，日暮习池回，问东风，春知否，莫道空归去。 满城歌吹，也似春和豫。 争笑使君狂，占风光、不教飞絮。 明朝酒醒，满地落残红，唱新词，追好景，犹有君收聚。 痛饮狂歌，百计强留，风光无奈春归。 春去也，应知相赏，未忍相违。 卷地风惊，争催春暮雨，顿回寒威。 对黄昏萧瑟，冰肤洗尽，犹覆霞衣。 多情断了，为花狂恼，故飘万点霏微。 低粉面、妆台酒散，泪颗频挥。 可是盈盈有意，只应真惜分飞。 拚令吹尽，明朝酒醒，忍对红稀。 薄雪消时春已半。 踏遍苍苔，手挽花枝看。 一缕游丝牵不断。 多情更觉蜂儿乱。 尽日平波回远岸。 倒影浮光，却记冰初泮。 酒力无多吹易散。 馀寒向晚风惊幔。 山蹊小路归来晚，暮雪缤纷。 尊酒殷勤。 邂逅相从只有君。 全家住处无人到，元在重云。 此景谁分。 万玉参差更作群。 雪里晓寒浓，已见蜡梅初折。 应是月娥仙挂，与娇魂香魄。 玉人挨鬓一枝斜，不忍更多摘。 酒面暗沈疏影，照鹅儿颜色。 兵器暗吴楚，江汉久凄凉。 当年俊杰安在，酌酒酹严光。 南顾豺狼吞噬，北望中原板荡，矫首讯穹苍。 归去谢宾友，客路饱风霜。 闭柴扉，窥千载，考三皇。 兰亭胜处，依旧流水绕修篁。 傍有湖光千顷，时泛扁舟一叶，啸傲水云乡。 寄语骑鲸客，何事返南荒。 独步长桥上，今夕是中秋。 群黎怪我何事，流转古儋州。 风定潮平如练，云散月明如昼，孤兴在扁舟。 笑尽一杯酒，水调杂蛮讴。 少年场，金兰契，尽白头。 相望万里，悲我已是十年流。 晚遇玉霄仙子，授我王屋奇书，归路指蓬邱。 不用乘风御，八极可神游。 佳节多离恨，难逢笑口开。 使君携客上层台。 不用篱边凝望、白衣来。 且看花经眼，休辞酒满杯。 玉人低唱管弦催。 归去琐窗无梦、月徘徊。 事往人离，还似暮峡归云，陇上流泉。 奈强分圆镜，枉断哀弦。 常记酒阑歌畔，难忘月底花前。 旧携手处，层楼朱户，触目依然。 从来惯向，绣帏罗帐，镇效比翼纹鸳。 谁念我、而今清夜，常是孤眠。 入户不如飞絮，傍怀争及炉烟。 这回休也，一生心事，为尔萦牵。 深院海棠，谁倩春工染就。 映窗户、烂如锦绣。 东君何意，便风狂雨骤。 堪恨处，一枝未曾到手。 今日乍晴，匆匆命酒。 犹及见、胭脂半透。 残红几点，明朝知在否。 问何似，去年看花时候。 多少胭脂，匀成点就。 千枝乱、攒红堆绣。 花无长好，更光阴去骤。 对景忆良朋，故应招手。 曾记年时，花间把酒。 枉淋浪、春衫湿透。 文园今病，问远能来否。 却道有，荼蘼牡丹时候。 竹枝高映荷池绿。 绿池荷映高枝竹。 流水碧浮鸥。 鸥浮碧水流。 酒尊陪旧友。 友旧陪尊酒。 吟客坐时斟。 斟时坐客吟。 点点花飞春恨浅。 浅恨春飞花点点。 莺语似多情。 情多似语莺。 恋春增酒劝。 劝酒增春恋。 颦损翠蛾新。 新蛾翠损颦。 十顷疏梅开半就。 折芳条、嫩香沾袖。 今度何郎，尊前疑怪，花共那人俱瘦。 恻恻轻寒吹散酒。 高城近、怕听更漏。 可惜溪桥，月明风露，长是在人归后。 两水中分，三山半落。 风云气象通廖廓。 少年怀古有新诗，清愁不是伤春作。 六代豪华，一时燕乐。 从教雨打风吹却。 与君携酒近阑干，月明满地天无幕。 浪痕经雨，鬓影吹寒，晓来无限萧瑟。 野色分桥，翦不断、溪山风物。 船系朱藤，路迷烟寺，远鸥浮没。 听疏钟断鼓，似近远遥，惊心事、伤羁客。 新醅旋压鹅黄，拚清愁在眼，酒病萦骨。 绣阁娇慵，争解说、短封传忆。 念谁伴、涂妆绾结。 嚼蕊吹花弄秋色。 恨对南云，此时凄断，有何人知得。 云鬓分行，照人明艳新妆就。 御香窗牖。 细酌鹅儿酒。 铁拨鵾弦，一试春风手。 龙仙奏。 绛霄声透。 不许人间有。 台上风光浓欲滴，傍阑芳桂阴成。 乱山相对长官青。 琢诗能句好，举酒见心倾。 团扇不应秋后弃，几年仁惠风行。 渭城柳色若为情。 一尊松竹底，三唱和秋声。 王家人地，奕奕争高秀。 金紫照青春，想当日、乌衣巷口。 声名气概，今见两朱轓，诗似锦，酒如渑，属意风光厚。 酿泉石壁，未减南阳寿。 清兴与谁同，探梅萼、溪桥驿堠。 东风御柳，应访此韩翃，归步稳，赤墀边，肯记幽栖否。 柳汀烟暮。 常记岸帻，风流张绪。 酒兴诗情，而今移向，那边佳处。 使君自乐萧闲，未肯副、岩廊虚伫。 不念寒窗，老人幽梦，追寻无据。 春风真个，取将花去，酬我清阴满院。 名园清昼漏签迟，未肯负、酒朋歌伴。 使君情在，暮云合处，卧看碧峰峨弁。 向来魂梦几曾真，休怨断、楼高不见。 岁月飘流，故人相望如箕斗。 畔愁千首。 诗骨能清瘦。 白日鵾弦，同看春风手。 君知否。 袖痕别后。 犹有临歧酒。 山邑新凉，夜堂爽气侵南斗。 为谁骧首。 月冷冰蛾瘦。 八万二千，雕琢琼瑶手。 君知否。 待君归后。 双照杯中酒。 晓光催角。 听宿鸟未惊，邻鸡先觉。 迤逦烟村，马嘶人起，残月尚穿林薄。 泪痕带霜微凝，酒力冲寒犹弱。 叹倦客、悄不禁，重染风尘京洛。 追念，人别后，心事万重，难觅孤鸿托。 翠幌娇深，曲屏香暖，争念岁寒飘泊。 怨月恨花烦恼，不是不曾经著。 这情味，望一成消减，新来还恶。 淡月精神，疏梅风韵。 粉香融脸胭脂润。 袖痕犹带玉虬烟，六朝窄样裁宫锦。 眉黛分愁，眼波传信。 酒阑画烛交红影。 有期无定却瞋人，索强我早谙伊性。 新月娟娟，夜寒江静山衔斗。 起来搔首。 梅影横窗瘦。 好个霜天，闲却传杯手。 君知否。 乱鸦啼后。 归兴浓於酒。 人生一世。 思量争甚底。 花开十日，已随尘共水。 且看欲尽花枝，未厌伤多酒盏，何须细推物理。 幸容易。 有人争奈，只知名与利。 朝朝日日，忙忙劫劫地。 待得一晌闲时，又却三春过了，何如对花沈醉。 年时酒伴，年时去处，年时春色。 清明又近也，却天涯为客。 念过眼、光阴难再得。 想前欢、尽成陈迹。 登临恨无语，把阑干暗拍。 帘卷东风日射窗。 小山庭院静，接回廊。 疏疏晴雨弄斜阳。 凭栏久，墙外杏花香。 时节好寻芳。 多情怀酒伴，忆欢狂。 归鸿应已度潇湘。 音书杳，前事忍思量。 碧山锦树明秋霁。 路转陡、疑无地。 忽有人家临曲水。 竹篱茅舍，酒旗沙岸，一簇成村市。 凄凉只恐乡心起。 凤楼远、回头谩凝睇。 何处今宵孤馆里。 一声征雁，半窗残月，总是离人泪。 檐头风佩响丁东。 帘疏烛影红。 秋千人散月溶溶。 楼台花气中。 春酒醒，夜寒浓。 绣衾谁与同。 只愁梦短不相逢。 觉来罗帐空。 青琐窗深红兽暖，灯前共倒金尊。 数枝梅浸玉壶春。 雪明浑似晓，香重欲成云。 户外马嘶催客起，席间欢意留人。 从他微霰落粉粉。 不妨吹酒面，归去醒馀醺。 浅笑轻颦不在多。 远山微黛接横波。 情吞醽醁千锺酒，心醉飞琼一曲歌。 人欲散，奈愁何。 更看朱袖拂云和。 夜深醉墨淋浪处，书遍香红拥项罗。 重檐飞峻，丽彩横空，繁华壮观都城。 云母屏开八面，人在青冥。 凭栏瑞烟深处，望皇居、遥识蓬瀛。 回环阁道，五花相斗，压尽旗亭。 歌酒长春不夜，金翠照罗绮，笑语盈盈。 陆海人山辐辏，万国欢声。 登临四时总好，况花朝、月白风清。 丰年乐，岁熙熙、且醉太平。 帘卷真珠深院静。 满地槐阴，镂日如云影。 午枕花前情思凝。 象床冰簟光相映。 过面风情如酒醒。 沈水瓶寒，带绠来金井。 涤尽烦襟无睡兴。 阑干六曲还重凭。 昔年曾共黄花酒，一笑新香。 见梨花初带夜月，海棠半含朝雨。 内苑春、不禁过青门，御沟涨、潜通南浦。 东风静、细柳垂金缕。 望凤阙、非烟非雾。 好时代、朝野多欢，遍九陌、太平箫鼓。 乍莺儿百啭断续，燕子飞来飞去。 近绿水、台榭映秋千，斗草聚、双双游女。 饧香更、酒冷踏青路。 会暗识、夭桃朱户。 向晚骤、宝马雕鞍，醉襟惹、乱花飞絮。 正轻寒轻暖漏永，半阴半晴云暮。 禁火天、已是试新妆，岁华到、三分佳处。 清明看、汉宫传蜡炬。 散翠烟、飞入槐府。 敛兵卫、阊阖门开，住传宣、又还休务。 蜂蕊分香，燕泥破润，暂寒天气清新。 帝里繁华，昨夜细雨初匀。 万品花藏四苑，望一带、柳接重津。 寒食近，蹴踘秋千，又是无限游人。 红妆趁戏，绮罗夹道，青帘卖酒，台榭侵云。 处处笙歌，不负治世良辰。 共见西城路好，翠华定、将出岩宸。 谁知道，仁主祈祥为民，非事行春。 瑞日初迟，绪风乍暖，千花百草争香。 瑶池路稳，阆苑春深，云树水殿相望。 柳曲沙平，看尘随青盖，絮惹红妆。 卖酒绿阴傍。 无人不醉春光。 有十里笙歌，万家罗绮，身世疑在仙乡。 行乐知无禁，五侯半隐少年场。 舞妙歌妍，空妒得、莺娇燕忙。 念芳菲、都来几日，不堪风雨疏狂。 东风绿杨天，如画出、清明院宇。 玉艳淡泊，梨花带月，胭脂零落，海棠经雨。 单衣怯黄昏，人正在、珠帘笑语。 相并戏蹴秋千，共携手、同倚栏干，暗香时度。 翠窗绣户。 路缭绕、潜通幽处。 断魂凝伫。 嗟不似飞絮。 闲闷闲愁，难消遣、此日年年意绪。 无据。 奈酒醒春去。 晓风酸。 晓霜乾。 一雁南飞人度关。 客衣单。 客衣单。 千里断魂，空歌行路难。 寒梅惊破前村雪。 寒鸡啼破西楼月。 酒肠宽。 酒肠宽。 家在日边，不堪频倚阑。 可惜香红。 又一番骤雨，几阵狂风。 霎时留不往，便夜来和月，飞过帘栊。 离愁未了，酒病相仍，便堪此恨中。 片片随、流水斜阳去，各自西东。 又还是、九十春光，误双飞蝶，并采游峰。 人生能几许，细算来何物，得似情浓。 沈腰暗减，潘鬓先秋，寸心不易供。 望暮云、千里沈沈障翠峰。 琼海无边银浪卷。 画戟朱楼，缥缈云间见。 当日使君曾拥传。 海霞光里时开宴。 翠斝红鳞吹酒面。 莫谓今朝，人在天涯远。 彩凤衔书应不晚。 愿公难老身长健。 夜郎江上看元宵。 斗回杓。 雪初消。 灯火银花，何处是星桥。 哄得满城春不夜，三妓女，五溪徭。 此时回首忆行朝。 太平楼。 倚层宵。 红蜡光中，买酒听吹箫。 且就天涯聊一醉，歌一曲，望京谣。 颓玉成山，倾江作酒，醉来莫问升沈。 少年狂怪，应笑老婆心。 也会东涂西抹，行穿过、柳陌花阴。 诚何用，腰龟左顾，犹待铸黄金。 如今。 回首处，青楼缥缈，朱箔重深。 叹江海飘零，离恨难禁。 好在铜梁玉垒，将军骑、他日重临。 归来看，文君未老，相对抚鸣琴。 宿雨初收，晚风微度，万家帘卷青烟。 暗尘随马，人物似神仙。 试问天公借月，天须放、明月教圆。 应移下，广寒宫殿，灯火接星躔。 卢川。 元古郡，当时太守，宾从俱贤。 到如今井邑，歌吹喧阗。 花下红妆卖酒，时相遇、曲水桥边。 谁知道，山城父老，重见中兴年。 云静天高，山明水阔。 一年待个中秋月。 十分魄少一分圆，今宵已觉蟾光别。 且尽金尊，遥瞻玉阙。 更深江水沙如雪。 来宵风雨不相关，重须买酒追佳节。 飞雪满貂裘，马蹄轻骤。 笔下文章焕星斗。 凌云才调，尽是夺标高手。 况闻场屋里，知名久。 金榜篆云，银鞍披绣。 归去天香满衣袖。 莫辞今夕，且尽一尊芳酒。 为君歌一曲，为君寿。 羸马怯征鞍，骎骎欲骤。 昨夜文星动南斗。 广寒宫近，欲上烟霄携手。 素娥不奈冷，凄凉久。 知是谪仙，肝肠锦绣。 天半清风动襟袖。 而今西笑，且饮新丰美酒。 悠然还独酌，谁为寿。 一叶下西风，寒生南浦。 椎鼓鸣桡送君去。 长亭把酒，却倩阿谁留住。 尊前人似玉，能留否。 醉中暂听，离歌几许。 听不能终泪如雨。 无情江水，断送扁舟何处。 归时烟浪卷，朱帘暮。 宴罢莫匆匆，聊驻玉鞍金勒。 闻道建溪新焙，尽龙蟠苍璧。 黄金碾入碧花瓯，瓯翻素涛色。 今夜酒醒归去，觉风生两腋。 深院静。 尘暗曲房凄冷。 黄叶满阶风不定。 无端吹酒醒。 露湿小园幽径。 悄悄啼姑相应。 半被馀熏残烛影。 夜长人独冷。 柏舟高躅。 晚岁宜遐福。 门户壮，疏汤沐。 青袍围白发。 端锦缥犀轴。 仙桂长，交柯却映蟠桃熟。 缥缈长江曲。 入破□箫逐。 香雾满，飞华屋。 玉钩凉月挂，冰麝芙蓉馥。 千万寿，酒中倒卧南山绿。 禁瘆馀寒酒半醒。 蒲萄力软被愁侵。 鲤鱼不寄江南信，绿尽菖蒲春水深。 疑梦断，怆离襟。 重帘复幕静愔愔。 赤阑干外梨花雨，还是去年寒食心。 柳外东风不满旗。 青裾白面出疏篱。 㬠来打鼓侬吹笛，催送儿郎踏浪飞。 倾两耳，斗双螭。 家家春酒泻尖泥。 侬今已是沧浪客，莫向尊前唱教池。 桥北桥南新雨晴。 柳边花底暮寒轻。 万家灯火照溪明。 凫舄差池官事了，木山彩错市人惊。 街头酒贱唱歌声。 阆风玄圃。 阳羡溪头山好处。 郁郁葱葱。 胜日尊罍笑语中。 十分芳酒。 鹤发初生千万寿。 乐事年年。 弟劝兄酬阿母前。 献鲤荣今日，凭熊瑞此邦。 年年寿酒乐城隍。 共道使君椿树、似甘棠。 歌舞重城晓，从容燕席凉。 不须苏合与都梁。 风外荷花无数、是炉香。 凭月携箫，溯空秉羽，梦踏绛霄仙去。 花冷街榆，悄中天风露。 并真官、蕊佩芬芳，望帝所、紫云容与。 享钧天、九奏传觞，听龙啸，看莺舞。 惊尘世，悔平生，叹万感千恨，谁怜深素。 群仙念我，好人间难住。 劝阿母、偏与金桃，教酒星、剩斟琼醑。 醉归时、手授丹经，指长生路。 当年五陵下，结客占春游。 红缨翠带，谈笑跋马水西头。 落日经过桃叶，不管插花归去，小袖挽人留。 换酒春壶碧，脱帽醉青楼。 楚云惊，陇水散，两漂流。 如今憔悴，天涯何处可消忧。 长揖飞鸿旧月。 不知今夕烟水，都照几人愁。 有泪看芳草，无路认西州。 偏赏中秋月，从古到如今。 金风玉露相间，别做一般清。 是处帘栊争卷，谁家管弦不动，乐世足欢情。 莫指关山路，空使翠蛾颦。 水精盘，鲈鱼脍，点新橙。 鹅黄酒暖，纤手传杯任频斟。 须惜晓参横后，直到来年今夕，十二数亏盈。 未必来年看，得似此回明。 春寒未定。 是欲近清明，雨斜风横。 深闭朱门，尽日柳摇金井。 年光自趁飞花紧。 奈幽人、雪添双鬓。 谢山携妓，黄垆贳酒，旧愁慵整。 念壮节、漂零未稳。 负九江风笛，五湖烟艇。 起舞悲歌，泪眼自看清影。 新莺又向愁时听。 把人间、如梦深省。 旧溪鹤在，寻云弄水，是事休问。 老来可喜，是历遍人间，谙知物外。 看透虚空，将恨海愁山，一时挼碎。 免被花迷，不为酒困，到处惺惺地。 饱来觅睡，睡起逢场作戏。 休说古往今来，乃翁心里，没许多般事。 也不蕲仙不佞佛，不学栖栖孔子。 懒共贤争，从教他笑，如此只如此。 杂剧打了，戏衫脱与呆底。 枕海山横，陵江潮去，雉堞秋风残照。 闲寻桂子，试听菱歌，湖上晚来凉好。 几处兰舟，采莲游女，归去隔花相恼。 奈长安不见，刘郎已老，暗伤怀抱。 谁信得、旧日风流，如今憔悴，换却五陵年少。 逢花倒趓，遇酒坚辞，常是懒歌慵笑。 除奉天威，扫平狂虏，整顿乾坤都了。 共赤松携手，重骑明月，再游蓬岛。 指荣河峻岳，锁胡尘、几经秋。 叹故苑花空，春游梦冷，万斛堆愁。 簪缨散、关塞阻，恨难寻杏馆觅瓜畴。 凄惨年来岁往，断鸿去燕悠悠。 拘幽。 化碧海西头。 剑履问谁收。 但易水歌传，子山赋在，青史名留。 吾曹镜中看取，且狂歌载酒古扬州。 休把霜髯老眼，等闲清泪空流。 今年生日，庆一百省岁。 喜趁烧灯作欢会。 问先生有甚，阴德神丹，霜雪里、鹤在青松相似。 总无奇异处，只是天然，冷澹寻常旧家计。 探袖弄明珠，满眼儿孙，一壶酒、□向花间长醉。 且落魄、装个老人星，共野叟行歌，太平时世。 风流老峭，负不群奇表。 弹指超凡怎由教。 把俗儒故纸，推向一边，三界外、寻得一场好笑。 尘缘无处趓，应见宰官，苦行公心众难到。 这功名富贵，有也寻常，管做得、越古超今神妙。 待接得、众生总成佛，向酒肆淫房，再逞年少。 鹏海风波，鹤巢云水，梦残身寄尘寰。 老来穷健，无闷也无欢。 随分饥餐困睡，浑忘了、秋热春寒。 清平世，闲人自在，乘兴访溪山。 渔竿。 要老伴，浮江载酒，舣棹观澜。 倩轻鸥假道，白鹭随轩。 直到垂虹亭上，惊怪我、却做仙官。 中秋月，披襟四顾，不似在人间。 花满金盆，香凝碧帐，小楼晓日飞光。 有人相伴，开镜点新妆。 脸嫩琼肌著粉，眉峰秀、波眼宜长。 云鬟就，玉纤溅水，轻笑换明珰。 檀郎。 犹恣意，高敧凤枕，慵下银床。 问今日何处，斗草寻芳。 不管馀酲未解，扶头酒、亲捧瑶觞。 催人起，雕鞍翠幰，乘露看姚黄。 七十衰翁，告老归来，放怀纵心。 念聚星高宴，围红盛集，如何著得，华发陈人。 勉意追随，强颜陪奉，费力劳神恐未真。 君休怪，近频辞雅会，不是无情。 岩扃。 旧菊犹存。 更松偃、梅疏新种成。 爱静窗明几，焚香宴坐，闲调绿绮，默诵黄庭。 莲社轻舆，雪溪小棹，有兴何妨寻弟兄。 如今且，趓花迷酒困，心迹双清。 夜饮西真洞。 群仙惊戏弄。 素娥传酒袖凌风，送送送。 吸尽金波，醉朝天阙，斗班星拱。 碧简承新宠。 紫微恩露重。 忽然推枕草堂空。 梦梦梦。 帐冷衾寒，月斜灯暗，画楼钟动。 宴阕。 散津亭鼓吹扁舟发。 离魂黯、隐隐阳关彻。 更风愁雨细添凄切。 恨结。 叹良朋雅会轻离诀。 一年价、把酒风花月。 便山遥水远分吴越。 书倩雁，梦借蝶。 重相见、且把归期说。 只愁到他日，彼此萍踪别。 总难如、前会时节。 竹西散策，花阴围坐，可恨来迟几日。 披香不觉玉壶空，破酒面、飞红半湿。 悲歌醉舞，九人而已，总是天涯倦客。 东风吹泪故园春，问我辈、何时去得。 最好中秋秋夜月，常时易雨多阴。 难逢此夜更无云。 玉轮飞碧落，银幕换层城。 桂子香浓凝瑞露，中兴气象分明。 酒楼灯市管弦声。 今宵谁肯睡，醉看晓参横。 生长西都逢化日，行歌不记流年。 花间相过酒家眠。 乘风游二室，弄雪过三川。 莫笑衰容双鬓改，自家风味依然。 碧潭明月水中天。 谁闲如老子，不肯作神仙。 纱帽篮舆青织盖，儿孙从我嬉游。 绿池红径雨初收。 秾桃偏会笑，细柳几曾愁。 随分盘筵供笑语，花间社酒新篘。 踏歌起舞醉方休。 陶潜能啸傲，贺老最风流。 草草园林作洛川。 碧宫红塔借风烟。 虽无金谷花能笑，也有铜驼柳解眠。 春似旧，酒依前。 何妨倚杖雪垂肩。 五陵侠少今谁健，似我亲逢建武年。 检尽历头冬又残。 爱他风雪忍他寒。 拖条竹杖家家酒，上个篮舆处处山。 添老大，转痴顽。 谢天教我老来闲。 道人还了鸳鸯债，纸帐梅花醉梦间。 我是清都山水郎，天教懒慢带疏狂。 曾批给露支风敕，累奏留云借月章。 诗万首，酒千觞，几曾着眼看侯王？玉楼金阙慵归去，且插梅花醉洛阳。 竹粉吹香杏子丹。 试新纱帽纻衣宽。 日长几案琴书静，地僻池塘鸥鹭闲。 寻汗漫，听潺湲。 澹然心寄水云间。 无人共酌松黄酒，时有飞仙暗往还。 天上人间酒最尊。 非甘非苦味通神。 一杯能变愁山色，三盏全迥冷谷春。 欢后笑，怒时瞋。 醒来不记有何因。 古时有个陶元亮，解道君当恕醉人。 邻家相唤，酒熟闲相过。 竹径引篮舆，会乡老、吾曹几个。 沈家姊妹，也是可怜人，回巧笑，发清歌，相间花间坐。 高谈阔论，无可无不可。 幸遇太平年，好时节、清明初破。 浮生春梦，难得是欢娱，休要劝，不须辞，醉便花间卧。 琼蔬玉蕊。 久寄清虚里。 春到碧溪东，下白云、寻桃问李。 弹簧吹叶，懒傍少年场，遗楚佩，觅秦箫，踏破青鞋底。 河桥酒熟，谁解留侬醉。 两袖拂飞花，空一春、凄凉憔悴。 东风误我，满帽洛阳尘，唤飞鸿，遮落日，归去烟霞外。 先生筇杖是生涯。 挑月更担花。 把住都无憎爱，放行总是烟霞。 飘然携去，旗亭问酒，萧寺寻茶。 恰似黄鹂无定，不知飞到谁家。 胸中尘土久无奇。 今夕借清辉。 歌纵群英诸彦，舞狂蕙带荷衣。 鸳鸯湖上，波平岸远，酒酽鱼肥。 好是中秋圆月，分明天下人知。 海山叠翠。 夕阳殷雨云堆雪。 鹧鸪声里蛮花发。 我共扁舟，江上两萍叶。 东风落酒愁难说。 谁教春梦分胡越。 碧城芳草应销歇。 曾识刘郎，惟有半弯月。 倚晴空。 正三洲下叶，七泽收虹。 叹年光催老，身世飘蓬。 南歌客，新丰酒，但万里、云水俱东。 谢故人，解系船访我，脱帽相从。 人世欢易失，尊俎且更从容。 任酒倾波碧，烛翦花红。 君向楚，我归秦，便分路、青竹丹枫。 恁时节，漫梦凭夜蝶，书倩秋鸿。 木落江南感未平。 雨萧萧、衰鬓到今。 甚处是长安路，水连空、山锁暮云。 老人对酒今如此，一番新、残梦暗惊。 又是洒黄花泪，问明年、此会怎生。 酒壶空，歌扇去。 独倚危楼，无限伤心处。 芳草连天云薄暮。 故国山河，一阵黄梅雨。 有奇才，无用处。 壮节飘零，受尽人间苦。 欲指虚无问征路。 回首风云，未忍辞明主。 圆月又中秋。 南海西头。 蛮云瘴雨晚难收。 北客相逢弹泪坐，合恨分愁。 无酒可销忧。 但说皇州。 天家宫阙酒家楼。 今夜只应清汴水，呜咽东流。 花涨藤江，草熏鸭步。 锦帆兰棹分春去。 二翁元是一溪云，暂为山北山南雨。 绿酒多斟，白须休觑。 飞丹约定烟霞侣。 与君先占赤城春，回桡早趁桃源路。 浪萍风梗，寄人间，倦为客。 梦里瀛洲，姓名误题仙籍。 敛翅归来，爱小园、蜕箨篔筜碧。 新种幽花，戒儿童休摘。 放怀随分，各逍遥，飞鷃等鹏翼。 舍此萧闲，问君携杖安适。 诸彦群英，诗酒皆勍敌。 太平时，向花前，不醉如何休得。 鉴水稽山尘不染。 归来贺老身强健。 有客跨鲸游汗漫。 留羽扇。 玉船取酒青鸾劝。 莫恨飞花容易散。 仙家风味何曾减。 春色一壶丹九转。 堪为伴。 雕粱幸有轻盈燕。 惊见老仙来，触目琳琅奇绝。 打酒道人林下，奏醉翁三叠。 接䍦倾倒海云飞，物色又催别。 回棹晚江春雨，胜剡溪风雪。 拨转钓鱼船，江海尽为吾宅。 恰向洞庭沽酒，却钱塘横笛。 醉颜禁冷更添红，潮落下前碛。 经过子陵滩畔，得梅花消息。 短棹钓船轻，江上晚烟笼碧。 塞雁海鸥分路，占江天秋色。 锦鳞拨刺满蓝鱼，取酒价相敌。 风顺片帆归去，有何人留得。 失却故山云，索手指空为客。 莼菜鲈鱼留我，住鸳鸯湖侧。 偶然添酒旧壶卢，小醉度朝夕。 吹笛月波楼下，有何人相识。 我不是神仙，不会炼丹烧药。 只是爱闲耽酒，畏浮名拘缚。 种成桃李一园花，真处怕人觉。 受用现前活计，且行歌行乐。 翦胜迎春后，和风入律频催。 前回下叶飞霜处，红绽一枝梅。 正遇时调玉烛，须添酒满金杯。 寻芳伴侣休闲过，排日有花开。 万里飘零南越，山引泪、酒添愁。 不见凤楼龙阙、又惊秋。 九日江亭闲望，蛮树绕，瘴云浮。 肠断红蕉花晚、水西流。 蛮径寻春春早，千点雪，已飞梅。 席地插花传酒、日西催。 莫作楚囚相泣，倾银汉，洗瑶池。 看尽人间桃李、拂衣归。 澹澹薰风庭院，青青过雨园林。 铜驼陌上旧莺声。 今日江边重听。 落帽酒中有趣，题桥琴里无心。 香残沈水缕烟轻。 花影阑干人静。 世事短如春梦，人情薄似秋云。 不须计较苦劳心。 万事原来有命。 幸遇三杯酒好，况逢一朵花新。 片时欢笑且相亲。 明日阴晴未定。 日日深杯酒满，朝朝小圃花开。 自歌自舞自开怀。 且喜无拘无碍。 青史几番春梦，黄泉多少奇才。 不须计较与安排。 领取而今现在。 寻花携李。 红漾轻舟汀柳外。 小簇春山。 溪雨岩云不饱帆。 相逢心醉。 容易堆盘银烛泪。 痛饮何言。 犀箸敲残玉酒船。 东风桃李。 春水绿波花影外。 载酒胥山。 祓禊相期落锦帆。 吾曹一醉。 却笑新亭人有泪。 相对清言。 不觉黄昏雨打船。 慵歌怕酒。 今日春衫惊著瘦。 双燕帘栊。 金鸭香沈客泪中。 琵琶重听。 谁信人间多少恨。 落日东风。 吹得桃花满院红。 古人误我。 独舞西风双泪堕。 鹤去无踪。 木落西陵返照红。 人间难住。 掷下酒杯何处去。 楼锁钟残。 山北山南两点烟。 斫鱼作鮓。 酒面打开香可醡。 相唤同来。 草草杯盘饮几杯。 人生虚假。 昨日梅花今日谢。 不醉何为。 从古英雄总是痴。 年衰人老。 矍铄支离君莫笑。 白日青天。 我自心情胜少年。 超凡入妙。 游戏神通随意到。 酒圣诗仙。 舞棹虚空驾铁船。 无人请我。 我自铺毡松下坐。 酌酒栽诗。 调弄梅花作侍儿。 心欢易醉。 明月飞来花下睡。 醉舞谁知。 花满纱巾月满怀。 花随人去。 今夜钱塘江上雨。 宿酒残更。 潮过西窗不肯明。 小罗金缕。 结尽同心留不住。 何处长亭。 绣被春寒掩翠屏。 淮海秋风，冶城飞下扬州叶。 画船催发。 倾酒留君别。 卧倒金壶，相对天涯客。 阳关彻。 大江横绝。 泪湿杯中月。 至日春云，万般祥瑞朝来奏。 太平时候。 乐事家家有。 玉指呵寒，酥点梅花瘦。 金杯酒。 与君为寿。 只愿人长久。 缘径朱阑，暖烟晴日春来早。 自家亭沼。 不问人寻讨。 携酒提篮，儿女相随到。 风光好。 醉敧纱帽。 索共梅花笑。 松江胜集。 中秋载酒，幽人闲客。 云将迟疑，桂娥羞涩，一欢难得。 天怜我辈凄凉，借万里、晴空湛碧。 浩浩烟波，堂堂风月，今夕何夕。 红分翠别。 宿酒半醒，征鞍将发。 楼外残钟，帐前残烛，窗边残月。 想伊绣枕无眠，记行客、如今去也。 心下难拚，眼前难觅，口头难说。 歌锺列。 公堂盛会酬佳节。 酬佳节。 皇恩宣布，早梅争发。 舞场椎鼓催回雪。 金壶镟酒琼酥热。 琼酥热。 今朝不饮，几时欢悦。 江上见新年，年夜听春雨。 有个人人领略春，粉澹红轻注。 深劝玉东西，低唱黄金缕。 拈底梅花总是愁，酒尽人归去。 陌上雪销初，才得江梅信。 翦彩盘金院落香，便觉烧灯近。 乐事眼前多，春酒今年胜。 好趁迎梅接柳时，满引金杯饮。 乱红深翠。 楼阁春风外。 胡蝶成团飞照水。 睡鸭无人惊起。 身闲更觉身轻。 酒壶歌扇随行。 芳草绿杨堤畔，一声初听啼莺。 相留不住。 又趁东风去。 楼外夕阳芳草路。 今夜短亭何处。 杏花斜压阑干。 朱帘不卷春寒。 惆怅黄昏前后，离愁酒病厌厌。 银海清泉洗玉杯。 恰篘白酒冷偏宜。 水林檎嫩折青枝。 争看使君长寿曲，旋教法部太平词。 快风凉雨火云摧。 风落芙蓉画扇闲。 凉随春色到人间。 乍垂罗幕乍飞鸾。 好把深杯添绿酒，休拈明镜照苍颜。 浮生难得是清欢。 才子佳人相见难。 舞收歌罢又更阑。 密将春恨系幽欢。 结子同心香佩带，帕儿双字玉连环。 酒醒灯暗忍重看。 晚菊花前敛翠蛾。 采花传酒缓声歌。 柳枝团扇别离多。 拥髻凄凉论旧事，曾随织女度银梭。 当年今夕奈愁何。 老人无复少年欢。 嫌酒倦吹弹。 黄昏又是风雨，楼外角声残。 悲故国，念尘寰。 事难言。 下了纸帐，曳上青毡，一任霜寒。 今冬寒早风光好。 休怪搀先敧絮帽。 蟹肥一个可称斤，酒美三杯真合道。 年年闲梦垂垂了。 且喜风松吹不倒。 平分两月是新春，却共梅花依旧笑。 试看何时有，元来总是空。 丹砂只在酒杯中。 看取乃公双颊、照人红。 花外庄周蝶，松间御寇风。 古人漫尔说西东。 何似自家识取、卖油翁。 深秋庭院初凉。 近重阳。 篱畔一枝金菊、露微黄。 鲈脍韵。 橙齑品。 酒新香。 我是升平闲客、醉何妨。 盏底一盘金凤。 满泛酒光浮动。 引我上烟霞，智力一时无用。 无用。 无用。 蹋破十洲三洞。 莫恨中秋无月。 多点金缸红蜡。 取酒拥丝簧，迎取轻盈桃叶。 桃叶。 桃叶。 唱我新歌白雪。 西楼落月鸡声急。 夜浸疏香寒淅沥。 玉人酒渴嚼春冰。 晓色入帘横宝瑟。 江南岸。 江北岸。 折送行人无尽时。 恨分离。 酒一杯。 泪双垂。 君到长安百事违。 几时归。 别离情绪，奈一番好景，一番悲戚。 燕语莺啼人乍远，还是他乡寒食。 桃李无言，不堪攀折，总是风流客。 东君也自，怪人冷淡踪迹。 花艳草草春工，酒随花意薄，疏狂何益。 除却清风并皓月，脉脉此情谁识。 料得文君，重帘不卷，且等闲消息。 不如归去，受他真个怜惜。 弱骨轻肌不耐春。 一枝江路玉梅新。 巡檐索笑为何人。 素影徘徊波上月，醉香摇荡竹间云。 酒醒人散梦仙村。 无限春情不肯休。 江梅未动使人愁。 东昏觑得玉奴羞。 对酒情怀疑是梦，忆花天气黯如秋。 唤春云梦泽南州。 霜叶下孤篷，船在垂杨岸。 早是凄凉惜别时，更惜年华换。 别酒解留人，拚醉君休管。 醉里朱弦莫谩弹，愁入参差雁。 蓬莱三岛。 上有青青千岁草。 玉佩烟鬟。 来作人间一笑欢。 麻姑行酒。 萼绿华歌清韵袅。 玉秀兰芳。 醉舞东风彩袖长。 当年文伯。 曾是东坡门下客。 文采风流。 奕叶传芳总未休。 为公持酒。 愿祝彩衣无限寿。 归觐枫宸。 剩醉长安几度春。 玉溪秋月浸寒波。 忍持酒、重听骊歌。 不堪对、绿阴飞阁，月下羞蛾。 夜深惊鹊转南柯。 惨别意、无奈愁何。 他年事、不须重问，转更愁多。 荷气吹凉到枕边。 薄纱如雾亦如烟。 清泉浴后花垂雨，白酒倾时玉满船。 钗欲溜，髻微偏。 却寻霜粉扑香绵。 冰肌近著浑无暑，小扇频摇最可怜。 尊酒年年乐事多。 古铜犹得几摩挲。 他时人物君须记，玉笋班中李泰和。 烦翠袖，把金荷。 功名馀事且高歌。 新来学得长生诀，写就黄庭不换鹅。 名在休文季孟间。 一时风味更萧然。 琼林不逐春风老，安用丹砂巧驻颜。 春入户，酒吹澜。 小桃枝上锦阑斑。 明年欲与君为寿，无路相从入道山。 终日看山不厌山。 寻思百计不如闲。 何时得到重阳日，醉把茱萸仔细看。 敧醉帽，倚雕阑。 偶然携酒却成欢。 篱边黄菊关心事，触误愁人到酒边。 花褪残红绿满枝。 嫩寒犹透薄罗衣。 池塘雨细双鸳睡，杨柳风轻小燕飞。 人别后，酒醒时。 午窗残梦子规啼。 尊前心事人谁问，花底闲愁春又归。 发白犹敧旅枕，溪深未挂烟莎。 往来苕霅意如何。 应有轻鸥笑我。 细算年来活计，只消一个渔舟。 金鱼无分不须求。 只乞鲈鱼换酒。 天意未教秋老，花容剗地宜霜。 酒肌红软玉肌香。 不与梨花同样。 来伴孙郎小宴，临风为舞霓裳。 更深绿水照红妆。 便是采莲船上。 云深海阔。 天风吹上黄金阙。 酒醒不记归时节。 三十年来，往事无人说。 浮生正似风中雪。 丹砂岂是神仙诀。 世间生死无休歇。 长伴君闲，只有山中月。 梅花落尽人谁管。 暗凄断、伤春眼。 雪后平芜春尚浅。 一簪华发，满襟离恨，羞作东风伴。 斗花小斛兰芽短。 犹是当时旧庭院。 拟把新愁凭酒遣。 春衫重看，酒痕犹在，忍放金杯满。 翠蛾懒画妆痕浅。 香肌得酒花柔软。 粉汗湿吴绫。 玉钗敲枕稜。 鬓丝云卸腻。 罗带还重系。 含笑出房栊。 羞随脸上红。 轻云浅护霜，晓日红生砌。 烟共宝薰浓，人与山长翠。 银浪酒杯浓，锦幄双鸾戏。 庭下彩衣郎，共祝千千岁。 雪似杨花飞不定。 枝上冻禽昏欲暝。 寒窗相对话分飞，箫鼓静。 灯炯炯。 一曲阳关和泪听。 酒入离肠愁欲凝。 往事不堪重记省。 劝君莫上玉楼梯，风力劲。 山色暝。 忍看去时楼下径。 旧日荼䕷时候。 酒涴粉香襟袖。 老去惜春心，试问孙郎知否。 花瘦。 花瘦。 剪取一枝重嗅。 槐幄如云，燕泥犹湿，雨馀清暑。 细草摇风，小荷擎雨，时节还端午。 碧罗窗底，依稀记得，闲系翠丝烟缕。 到如今、前欢如梦，还对彩绦无语。 榴花半吐，金刀犹在，往事更堪重数。 艾虎钗头，菖蒲酒里，旧约浑无据。 轻衫如雾，玉肌似削，人在画楼深处。 想灵符、无人共带，翠眉暗聚。 西风持酒。 诮不做、愁时候。 机云兄弟，坐中玉树，琼枝高秀。 且莫劝人归去，坐来未久。 甘泉书奏。 报幽障、沈烽后。 明朝重九，茱萸休恼，泪沾襟袖。 怕衰黄花，也解笑人白首。 浅妆匀靓。 一点闲心性。 脸上羞红凝不定。 恼乱酒愁花病。 晚来泪搵残霞。 坠鬟小玉钗斜。 细雨一帘春恨，东风满地桃花。 落日在阑干。 风满晴川。 坐来高浪拥银山。 白鹭欲栖飞不下，却入苍烟。 千里水云寒。 正绕烟鬟。 拍浮须要酒杯宽。 天与吾曹供一醉，不是人间。 记得武陵相见日，六年往事堪惊。 回头双鬓已星星。 谁知江上酒，还与故人倾。 铁马红旗寒日暮，使君犹寄边城。 只愁飞诏下青冥。 不应霜塞晚，横槊看诗成。 帘外一声歌，倾尽满城风月。 看到酒阑羞处，想多情难说。 周郎元是个中人，如今鬓如雪。 自恨老来肠肚，诮不堪摧折。 春似酒杯浓，醉得海棠无力。 谁染玉肌丰脸，做燕支颜色。 送春风雨最无情，吹残也堪惜。 何似且留花住，唤小鬟催拍。 无事小神仙，世人谁会。 著甚来由自萦系。 人生须是，做些闲中活计。 百年能几许，无多子。 近日谢天，与片闲田地。 作个茅堂待打睡。 酒儿熟也，赢取山中一醉。 人间如意事，只此是。 何处是云庵，本来无住。 云共谁来共谁去。 菊篱杯酒，聊为渊明频举。 幅巾应屡湿，斜川雨。 此去常恨，相从无路。 记取孤飞水边鹭。 重来一笑，又是柳飞残絮。 梦魂飞不到，君闲处。 江梅吹尽，更幽兰香度。 可惜浓春为谁住。 最嫌他、无数轻薄桃花，推不去，偏守定、东风一处。 病来应怕酒，□眼常醒，老去羞春似无语。 准拟强追随，管领风光，人生只、欢期难预。 纵留得、梨花做寒食，怎吃他朝来，这般风雨。 老相邀，山作伴。 千里西来，始识庐山面。 爱酒扬雄浑不管。 天与邻翁，来慰穷愁眼。 似惊鸿，吹又散。 画柯横江，望断江南岸。 地角天涯无尽远。 一阕清歌，且放梨花满。 无限江山无限愁。 两岸斜阳，人上扁舟。 阑干吹浪不多时，酒在离尊，情满沧洲。 早是霜华两鬓秋。 目送飞鸿，那更难留。 问君尺素几时来，莫道长江，不解西流。 小春时候。 晴日吴山秀。 霜尚浅，梅先透。 波翻醽醁盏，雾暖芙蓉绣。 持寿酒。 仙娥特地回双袖。 试问春多少。 恩入芝兰厚。 松不老，山长久。 星占南极远，家是椒房旧。 君一笑。 金鸾看取人归后。 送春归去。 说与愁无数。 君去后，归何处。 人应空懊恼，春亦无言语。 寒日暮，腾腾醉梦随风絮。 尽日间庭雨。 红湿秋千柱。 人恨切，莺声苦。 拟倾浇闷酒，留取残红树。 春去也，不成不为愁人住。 小小芙蕖红半展。 占早争先，不奈腰肢软。 罗袜凌波娇欲颤。 向人如诉闺中怨。 把酒与君成眷恋。 约束新荷，四面低歌扇。 不放游人偷眼盼。 鸳鸯叶底潜窥见。 箫鼓哀吟乐楚臣。 牙樯锦缆簇江漘。 调高彩笔逞尖新。 海角逢时伤老大，莫辞卮酒话情亲。 与君同是异乡人。 向日南枝不奈晴。 无风绛雪自飘零。 画楼更作断肠声。 小侧金荷迎落蕊，高烧银烛照残英。 生愁斜月酒初醒。 枝上子规催去旆，柳条偏系离情。 片云留雨锁愁城。 不堪明月夜，寂寞照南荣。 莫作东山今日计，风雷已促鹏程。 功成来伴赤松行。 却寻鸿雁侣，尊酒会如星。 多病渊明刚止酒，不禁秋蕊浮香。 饮船歌板已兼忘。 吴霜羞鬓改，无语对红妆。 小拈青枝撩鼻观，绝胜娇额涂黄。 独醒滋味怕新凉。 归来烛影乱，敧枕听更长。 试问花枝馀几许，卷帘细雨随人。 风光犹恋苦吟身。 海棠浑怯冷，为我强留春。 细听惜花歌白雪，不知盏面生尘。 吹开吹谢漫惊频。 少陵真有味，爱酒觅南邻。 烛花催晓。 醉玉颓春酒。 一骑东风消息到。 占得鳖头龙首。 长安去路骎骎。 明朝跃马芳阴。 应是花繁莺巧，东君著意琼林。 把酒挽芳时。 醉袖淋漓。 多情楚客为秋悲。 未抵香飘红褪也，独绕空枝。 天女宝刀迟。 露染风披。 翠云叠叠拥铢衣。 知道筠溪春寂寞，来慰相思。 梨花院落溶溶雨。 弱柳低金缕。 画檐风露为谁明。 青翼来时试问、董双成。 去年春酒为眉寿。 花影浮金斗。 不须更觅老人星。 但愿一年一上、一千龄。 星斗心胸锦绣肠。 厌随尘土客，逐炎凉。 江山风月伴行藏。 无人识，高卧水云乡。 肘后有仙方。 假饶丹未就，寿须长。 儒冠多误莫思量。 十分酒，菡萏小池塘。 海角秋高风力骤。 楼台四面山容瘦。 季子貂裘寒欲透。 悬弧昼。 高歌棣萼聊卮酒。 且共追欢宽白首。 清闲赢得身长久。 世上功名翻覆手。 为君寿。 腰间要看悬金斗。 陌上风光浓处。 第一寒梅先吐。 待得春来也，香销减，态凝伫。 百花休谩妒。 陌上风光浓处。 繁杏枝头春聚。 艳态最娇娆，堪比并，东邻女。 红梅何足数。 陌上风光浓处。 日暖山樱红露。 结子点朱唇，花谢后，君看取。 流莺偏嘱付。 陌上风光浓处。 忘却桃园归路。 洞口水流迟，香风动，红无数。 吹愁何处去。 陌上风光浓处。 最是海棠风措。 翠袖衬轻红，盈盈泪，怨春去。 黄昏微带雨。 陌上风光浓处。 自有花王为主。 富艳压群芳，蜂蝶戏，燕莺语。 东君都付与。 陌上风光浓处。 红药一番经雨。 把酒绕芳丛，花解语。 劝春住。 莫教容易去。 江城烽火连三月。 不堪对酒长亭别。 休作断肠声。 老来无泪倾。 风高帆影疾。 目送舟痕碧。 锦字几时来。 薰风无雁回。 岁晚橘洲上，老叶舞愁红。 西山光翠，依旧影落酒杯中。 人在子亭高处，下望长沙城郭，猎猎酒帘风。 远水湛寒碧，独钓绿蓑翁。 怀往事，追昨梦，转头空。 孙郎前日，豪健颐指五都雄。 起拥奇才剑客，十万银戈赤帻，歌鼓壮军容。 何似裴相国，谈道老圭峰。 大别我知友，突兀起西州。 十年重见，依旧秀色照清眸。 常记鲒碕狂客，邀我登楼雪霁，杖策拥羊裘。 山吐月千仞，残夜水明楼。 黄粱梦，未觉枕，几经秋。 与君邂逅，相逐飞步碧山头。 举酒一觞今古，叹息英雄骨冷，清泪不能收。 鹦鹉更谁赋，遗恨满芳洲。 五十七年，侵寻老矣，小庵初筑林坰。 故人相过，喜雪舞祥霙。 遍野跳珠浅玉，纵儿童、收满金瓶。 明年待，洗光银海，袖手看升平。 先生。 齐物久，蚁丘罢战，蜗角休征。 趁尊前身健，有酒须倾。 随分村歌社舞，何须问、武宿文星。 忘怀矣，未能忘酒，相与醉忘形。 千古黄州，雪堂奇胜，名与赤壁齐高。 竹楼千字，笔势压江涛。 笑问江头皓月，应曾照、今古英豪。 菖蒲酒，窊尊无恙，聊共访临皋。 陶陶。 谁晤对，粲花吐论，宫锦纫袍。 借银涛雪浪，一洗尘劳。 好在江山如画，人易老、双鬓难茠。 升平代，凭高望远，当赋反离骚。 昔有书生荐寿杯。 清词妙绝贺方回。 黄花也欲为君寿，先向重阳六日开。 跻楚俗，上春台。 政成归去位三台。 明年寿酒君王劝，知有传宣敕使来。 眼看西园红与紫，年来几度芳菲。 吾生四十渐知非。 祗思青箬笠，江上雨霏霏。 饮酒但知寻夏季，不须远慕安期。 丹成仙去是何时。 龟藏何必学，春日正迟迟。 春风淡淡，清昼永、落英千尺。 桃杏散平郊，晴蜂来往，妙香飘掷。 傍画桥、煮酒青帘，绿杨风外，数声长笛。 记去年、紫陌朱门，花下旧相识。 向宝帕、裁书凭燕翼。 望翠阁、烟林似织。 闻道春衣犹未整，过禁烟寒食。 但记取、角枕情题，东窗休误，这些端的。 更莫待、青子绿阴春事寂。 薄薄山云欲湿花。 双双燕子入帘斜。 西楼尚记垂垂雪，酌酒犹残片片霞。 人已远，发成华。 小楼疏竹宅谁家。 试凭去雁通消息，仙子当乘八月槎。 得酒解愁烦，多病还疏酒。 本是多情失意人，此味如何受。 沈醉且高歌，不饮心常有。 守著残灯斗著眉，怎不腰肢瘦。 对修篁万个，更疏雨、洗琅玕。 望燕外晴丝，鸥边水叶，胡蝶成团。 榴红劝人把酒，泛菖蒲、对客不成欢。 金缕新番彩索，始知今岁衣宽。 年年。 此日青楼，花缺处、倚阑干。 记小扇清歌，蛮笺妙墨，不觉更残。 可怜旧游似梦，向人人、未减一枝兰。 纵有千金莫惜，大家沈醉花间。 轻罗团扇掩微羞。 酒满玻璃花满头。 小板齐声唱石州。 月如钩。 一寸横波入鬓流。 宝蟾悬镜。 露颗倾荷柄。 飞萤点点明花径。 凝愁情不展，宿酒风还醒。 天似晓，银河半落星相趁。 心事都无定。 才致元相称。 春过了，秋将近。 小窗通竹圃，野色连金井。 得仗个，多情燕子分明问。 春将半。 莺声乱。 柳丝拂马花迎面。 小堂风。 暮楼锺。 草色连云，暝色连空。 重重。 秋千畔。 何人见。 宝钗斜照春妆浅。 酒霞红。 与谁同。 试问别来，近日情悰。 忡忡。 解衣同一笑，聊复起厨烟。 醉乡何处，与君舒啸入壶天。 长怪时情狭隘，杯酒岂容我辈，不上谪仙船。 雅志念湖海，小艇一丝竿。 夜迢迢，灯烛下，几心闲。 平生得处，不在内外及中间。 点检春风欢计，惟有诗情宛转，馀事尽疏残。 彩笔题桐叶，佳句问平安。 长记十年前，彼此玉颜云发。 尊酒几番相对，乐春花秋月。 而今各自困飘零，憔悴几年别。 说著大家烦恼，且大家休说。 璧月初圆，彩云轻护，散雪叠冰凉馆。 张眉竞巧，赵瑟新成，整顿戏衫歌扇。 寿酒殷勤，娇语温柔，只愁杯浅。 正连山玉枕，回波瑶席，漏长更款。 良会久、细拥香肩，瑶庭闲步，共指渡河星点。 今朝此日，同祝卿卿，福寿禄星齐转。 但愿与君，歌舞常新，欢娱无算。 看河桥鹊架，重会双星燕婉。 庭院雨馀秋意晚。 一阵风来，到处清香遍。 把酒对花情不浅。 花前敢避金杯满。 薝卜酴醿虽惯见。 常恨搀先，不是君徒伴。 莫把龙涎轻斗远。 流芳肯逐炉烟断。 碧雾暗消香篆半。 花影穿帘，厌浥苍苔院。 鸂鶒一双塘水暖。 浮沈时近垂杨岸。 雨过不知春事晚。 但怪朱唇，得酒红潮面。 野蔌山肴三四盏。 携尊更向花前看。 扁舟南浦岸，分携处、鸣佩忆珊珊。 见十里长堤，数声啼鴂，至今清泪，襟袖斓斑。 谁信道，沈腰成瘦减，潘鬓就衰残。 漫把酒临风，看花对月，不言拄笏，无绪凭阑。 相逢复相感，但凝情秋水，送恨春山。 应念马催行色，泥溅征衫。 况芳菲将过，红英婉娩，追随正乐，黄鸟间关。 争得此心无著，浑似云闲。 新篁初上箨龙陂。 绿阴稀。 绿阴稀。 墙外石榴，花放两三枝。 裙褶绛纱还半皱，追往事，惜佳期。 流莺娇婉燕双飞。 雨晴时。 雨晴时。 卢橘攒金，梅子更红肥。 浊酒一杯从径醉，家纵远，梦中归。 湖上有佳色，黄菊傲霜秋。 一尊相属，谈咏彼此得无愁。 何处鲈鱼初荐，错俎金齑点脍，令我忆东州。 双鹭带斜日，飞下白苹洲。 晚风劲，吹残酒，袭破裘。 故人俱在，江左底事独淹留。 归去草堂侵夜，一点青荧灯火，得句可忘忧。 欲识无穷意，终日倚城楼。 金尊照坐红裙绕。 怪一饷、歌声悄。 乱扑珠帘风絮晓。 香薰笑语，酒烘颜色，莫逐流年老。 诗涛入笔悬河倒。 快万里云天为君扫。 检点春容何处早。 柳条青眼，梅梢粉面，得恁於人好。 日上龙城散晓阴。 琼芳堂下玉成林。 江梅开未十分深。 随处锦亭穹帐暖，冷香邀住入衣襟。 酒肠判断付频斟。 连面霜风。 野馆山村逢至日，开怀欲殢酒杯空。 与谁同。 一缄来信托飞鸿。 信里催归无限意，黄昏应是出房栊。 夜香浓。 香乍起。 满院垂垂岩桂。 未卷珠帘香已至。 酒杯言笑里。 叶下茸金繁蕊。 别是清妍风致。 更远随人闻细细。 月华天似水。 雨过池台秋静，桂影凉清昼。 槁叶喧空，疏黄满堤柳。 风外残菊枯荷，凭阑一饷，犹喜冷香襟袖。 少欢偶。 人道消愁须酒。 酒又怕醒后。 这般光景，愁怀煞难受。 谁念千种秋情，乍凉虽好，还恨夜长时候。 秋色澄晖，蟾波增莹，桂华宫殿香凝。 夜凉天半，横管度新声。 应是齐吹万指，岩谷震、石裂霜清。 天如水，飞云散尽，江月照还明。 人间，何处有，祥风缓引，飘下层城。 想广寒光冷，妙舞轻盈。 愿上君王万寿，空伫忆、酒海吞鲸。 归来也，惊涛隐隐，馀韵入青冥。 惨惨江云浑不动，玉雪耿孤芳。 萼绿仙人带暗香。 风韵冷尤长。 陇信不来寒日晚，疏影照澄江。 肯借横斜伴酒觞。 应共月商量。 佳时莫放游鞍倦。 梅润清薰随处宴。 不妨一半雨兼风，况对有情莺与燕。 琼艘百柁花千点。 肯使笙歌容易转。 兴来人事酒消磨，谁问蚊雷和蚁战。 归意逐飞鸿。 点点书空。 爱渠南去晓烟中。 不似老人尘土里，一似痴聋。 庭院晚来风。 还过秋客。 旧时与客绕珍丛。 有酒不曾无客醉，欢与秋浓。 枫落吴江肃晓霜。 洞庭波静耿云光。 芳苞照眼黄金嫩，纤指开新白玉香。 盐胜雪，喜初尝。 微酸历齿助新妆。 直须满劝三山酒，更喜持杯云水乡。 雪后疏香一两枝。 高轩乘兴访春时。 金蕉酌酒应须醉，玉指传觞岂易辞。 嗟老大，喜追随。 南楼宵漏任迟迟。 已闻水部神仙语，更诵骑鲸短李诗。 不占前村占宝阶。 芳影横斜积渐开。 水边竹外冷摇春，一带冲寒，香满襟怀。 管领东风要有才。 频携歌酒上春台。 直须日日玉花前，金殿仙人，同赏同来。 乌龙云洞，神护红尘外。 金鼎养丹砂，有仙卿、清修名世。 三千功行，活字少人知，松露閟，紫烟深，知是聃翁裔。 吹箫后约，岂慕穿青紫。 八十在人间，比当日、何须指李。 相逢一笑，酒量海同宽，拔宅隐，玉霄寒，升举应新岁。 洞房秀韵，结绮临春后。 都压尽，名花柳。 锦堂笼翡翠，璨枕同清昼。 谁似得，佳时占断长欢偶。 我昔闻名久。 欲见成消瘦。 寻不遇，空回首。 征途难驻马，坐想冰姿秀。 凭寄语，南归更趁酴醿酒。 秋凉破暑。 暑气迟迟去。 最喜连日风和雨。 断送凉生庭户。 晚来灯火回廊。 有人新酒初尝。 且喜薄衾围暖，却愁秋月如霜。 怯雨羞云，翠鬟初按檀槽就。 赏心时候。 常劝花间酒。 慢拈轻拢，怨感随纤手。 胡沙奏。 几行红袖。 都道谁家有。 园林何有，修竹摇苍翠。 春到小桃蹊，看绿满、一池春水。 花开日暖，儿侄竞追随，挑野蔌，网溪鱼，有酒多且旨。 去来聚散，无必亦无意。 说地或谈天，更休问、语言粗细。 谁强谁弱，谁是又谁非，过去事，未来事，一枕腾腾睡。 浮烟冷雨，今日还重九。 秋去又秋来，但黄花、年年如旧。 平台戏马，无处问英雄，茅舍底，竹篱东，伫立时搔首。 客来何有。 草草三杯酒。 一醉万缘空，莫贪伊、金印如斗。 病翁老矣，谁共赋归来，芟垅麦，网溪鱼，未落他人后。 绿树莺啼春正浓。 钗头青杏小，绿成丛。 玉船风动酒鳞红。 歌声咽，相见几时重。 车马去匆匆。 路随芳草远，恨无穷。 相思只在梦魂中。 今宵月，偏照小楼东。 又向荆州住半年。 西风催放五湖船。 来时露菊团金颗，去日池荷叠绿钱。 斟别酒，扣离弦。 一时宾从最多贤。 今宵拼醉花迷坐，后夜相思月满川。 溪西竹榭溪东路。 溪上山无数。 小舟却在晚烟中。 更看萧萧微雨、打疏篷。 无聊情绪如中酒。 此意君知否。 年时曾向此中行。 有个人人相对、坐调筝。 南州名酒，北园珍果，都与黄香为寿。 风流文物是家传，睨血指、旁观袖手。 东风消息，西山爽气，总聚君家户牖。 旧时曾识玉堂仙，在帝所、频开荐口。 黄陵庙下，送君归去，上水船儿一只。 离歌声断酒杯空，容易里、东西南北。 重湖风月，九秋天气，冉冉清愁如织。 我家住在楚江滨，为频寄、双鱼素尺。 桂岭南边，湘江东畔。 三年两见生申旦。 知君心地与天通，天教仙骨年年换。 趁此仙风，乘槎宵汉。 看看黄纸书来唤。 但令丹鼎汞频添，莫辞酒盏春无算。 十年闻说查山好，何日追游。 木落霜秋。 梦想云溪不那愁。 主人好事长留客，尊酒夷犹。 一笑登楼。 兴在西峰上上头。 玉节珠幢出翰林。 诗书谋帅眷方深。 威声虎啸复龙吟。 我是先生门下士，相逢有酒且教斟。 高山流水遇知音。 已是人间不系舟。 此心元自不惊鸥。 卧看骇浪与天浮。 对月只应频举酒，临风何必更搔头。 暝烟多处是神州。 方舡载酒下江东。 箫鼓喧天浪拍空。 万山紫翠映云重。 拟看岳阳楼上月，不禁石首岸头风。 作笺我欲问龙公。 月在碧虚中住。 人向乱荷中去。 花气杂风凉。 满船香。 云被歌声摇动。 酒被诗情掇送。 醉里卧花心。 拥红衾。 翠袖怯春寒。 对雪偏宜傍彩阑。 弱骨丰肌无限韵，凭肩。 共看南窗玉数竿。 羔酒莫留残。 更觉娇随饮量宽。 小立妖娇何所似，风前。 柳絮飞时见牡丹。 秋淡淡。 弥望暮天云暗。 窗小新糊便老眼。 不应疏酒盏。 菊净橙香霜晚。 何处数声来雁。 飞下湖边红蓼岸。 有诗方许看。 阴阴一架绀云凉。 袅袅千丝翠蔓长。 紫玉乳圆秋结穗，水晶珠莹露凝浆。 相并熟，试新尝。 累累轻翦粉痕香。 小槽压就西凉酒，风月无边是醉乡。 春风旗鼓石头城。 急麾兵。 斩长鲸。 缓带轻裘，乘胜讨蛮荆。 蚁聚蜂屯三十万，军面缚，赴行营。 舳舻千里大江横。 凯歌声。 犬羊惊。 尊俎风流，谈笑酒徐倾。 北望旄头今已灭，河汉淡，两台星。 浮云散，天似碧琉璃。 月正是、上弦时。 姮娥蟾兔俱何在，广寒宫殿不应亏。 这神功，千万世，有谁知。 甚知解、催人须鬓老。 更不算、将人情绪恼。 撺掇酒，撼摇诗。 山头望伴疏星落，庭前看照好花移。 夜无眠，应笑我，怎如痴。 夜来曾跨青虬，海风袅袅吹襟袖。 蓬莱误入，群仙争问，刘郎安否。 玉尘冰壶，日庭星角，孕成奇秀。 看丹分宝鼎，箓传秘箧，闻重寄、长生酒。 归梦惊回晓漏。 正长庚、辉躔南斗。 祥开华旦，菊香秋杪，枨黄霜后。 笔扫龙蛇，句裁螭锦，俊才谁右。 看功勋绣衮，家声再振，数千龄寿。 不肯楼边著画船。 载将诗酒入风烟。 浪花溅白疑飞鹭，荷芰藏红似小莲。 醒醉梦，唤吟仙。 先秋一叶莫惊蝉。 白云乡里温柔远，结得清凉世界缘。 轻云终被断云留。 不肯放春愁。 翠楼旧倚，粉墙重见，歌酒风流。 今朝毕竟吟情澹，芳意未全酬。 东风向晚，莺花有意，吹转船头。 钓月蓬闲，载诗却向旗亭醉。 翠蒲阴外。 莫放双鸥起。 水佩仙裳，酒落烟云意。 来相试。 玉绡新制。 要写蓬壶记。 花染烟香，柳摇风翠。 春工写出清明意。 翠湾还趁画船开，粉墙到处骄骢系。 歌唤红裙，酒招青旆。 吟情又许春风醉。 何妨日日烂芳游，今宵先向西城睡。 卷帘日日恨春阴。 寒食新晴。 马蹄只向南山去，长桥爱、花柳多情。 红外风娇日暖，翠边水秀山明。 杜郎歌酒过平生。 到处蓬瀛。 醉魂不入重城晚，浓欢寄、桃叶桃根。 绣被嫩寒清晓，莺声唤醒春酲。 西楼杨柳未胜烟。 寒峭落梅天。 东风渡头波晚，一棹木兰船。 花态度，酒因缘。 只春怜。 屏开山翠，雨怯云娇，尽付愁边。 断霞低映，小桥流水，一川平远。 柳影人家起炊烟，彷佛似、江南岸。 马上东风吹醉面。 问此情谁管。 花里清歌酒边情，问何日、重相见。 粉绡轻试，绿裙微褪，吴姬娇小。 一点清香著芳魂，便添起、春怀抱。 玉脸窥人舒浅笑。 寄此情天渺。 酒醒罗浮角声寒，正月挂、南枝晓。 旆拂西风，客应星汉，行参玉节征鞍。 缓带轻裘，争看盛世衣冠。 吟倦西湖风月，去看北塞关山，过离宫禾黍，故垒烟尘，有泪应弹。 文章俊伟，颖露囊锥，名动万里呼韩。 知素有、平戎手段，小试何难。 情寄吴梅香冷，梦随陇雁霜寒。 立勋未晚，归来依旧，酒社诗坛。 楚峰翠冷，吴波烟远，吹袂万里西风。 关河迥隔新愁外，遥怜倦客音尘，未见征鸿。 雨帽风巾归梦杳，想吟思、吹入飞蓬。 料恨满、幽苑离宫。 正愁黯文通。 秋浓。 新霜初试，重阳催近，醉红偷染江枫。 瘦筇相伴，旧游回首，吹帽知与谁同。 想萸囊酒盏，暂时冷落菊花丛。 两凝伫，壮怀立尽，微云斜照中。 轻露沦残暑，蟾影插高寒。 团团只似前夕，持向老莱看。 九帙元开父算，六甲更逢儿换，梧竹拥檀栾。 都把方寸地，散作万云烟。 锦边城，云间戌，雪中山。 风流老监在此，忧顾赖渠宽。 天上玉颜合笑，堂上酡颜如酒，家国两平安。 又恐玉川子，茗碗送飞翰。 北斗秋横云髻影。 莺羽衣轻，腰减青丝剩。 一曲游仙闻玉磬。 月华深院人初定。 十二阑干和笑凭。 风露生寒，人在莲花顶。 睡重不知残酒醒。 红帘几度啼鸦暝。 华堂夜宴连清晓。 醉里笙歌云窈袅。 酿来千日酒初尝，过却重阳秋更好。 阿儿早晚成名了。 玉树阶前春满抱。 天边金镜不须磨，长与妆楼悬晚照。 懒浴新凉睡早。 雪靥酒红微笑。 倚楼起把绣针小。 月冷波光梦觉。 怕闻井叶西风到。 恨多少。 粉河不语堕秋晓。 云雨人间未了。 窗外捎溪雨响。 映窗里、嚼花灯冷。 浑似潇湘系孤艇。 见幽仙，步凌波，月边影。 香苦欺寒劲。 牵梦绕、沧涛千顷。 梦觉新愁旧风景。 绀云敧，玉搔斜，酒初醒。 春语莺迷翠柳，烟隔断、晴波远岫。 寒压重帘幔拖绣。 袖炉香，倩东风，与吹透。 花讯催时候。 旧相思、偏供闲昼。 春澹情浓半中酒。 玉痕销，似梅花，更清瘦。 密约偷香□蹋青。 小车随马过南屏。 回首东风销鬓影。 重省。 十年心事夜船灯。 离骨渐尘桥下水，到头难灭景中情。 两岸落花残酒醒。 烟冷。 人家垂柳未清明。 湖上芙蓉早。 向北山、山深雾冷，更看花好。 流水茫茫城下梦，空指游仙路杳。 笑萝障、云屏亲到。 雪玉肌肤春温夜，饮湖光、山渌成花貌。 临涧水，弄清照。 著愁不尽宫眉小。 听一声、相思曲里，赋情多少。 红日阑干鸳鸯枕，那枉裙腰褪了。 算谁识、垂杨秋袅。 不是秦楼无缘分，点吴霜、羞带簪花帽。 但殢酒，任天晓。 浪影龟纹皱。 蘸平烟、青红半湿，枕溪窗牖。 千尺晴霞慵卧水，万叠罗屏拥绣。 漫几度、吴船回首。 归雁五湖应不到，问苍茫、钓雪人知否。 樵唱杳，度深秀。 重来趁得花时候。 记留连、空山夜雨，短亭春酒。 桃李新栽成蹊处，尽是行人去后。 但东阁、官梅清瘦。 欸乃一声山水绿，燕无言、风定垂帘昼。 寒正悄，亸吟袖。 香霏泛酒，瘴花初洗玉壶冰。 西风乍入吴城。 吹彻玉笙何处，曾说董双成。 奈司空经惯，未畅高情。 瑶台几层。 但梦绕、曲阑行。 空忆双蝉□翠，寂寂秋声。 堂空露凉，倩谁唤、行云来洞庭。 团扇月、只隔烟屏。 风涟乱翠，酒霏飘汗洗新妆。 幽情暗寄莲房。 弄雪调冰重会，临水暮追凉。 正碧云不破，素月微行。 双成夜笙，断旧曲、解明珰。 别有红娇粉润，初试霓裳。 分莲调郎。 又拈惹、花茸碧唾香。 波晕切、一盼秋光。 流水曲尘，艳阳醅酒，画舸游情如雾。 笑拈芳草不知名，乍凌波、断桥西堍。 垂杨漫舞。 总不解、将春系住。 燕归来，问彩绳纤手，如今何许。 欢盟误。 一箭流光，又趁寒食去。 不堪衰鬓著飞花，傍绿阴、冷烟深树。 玄都秀句。 记前度、刘郎曾赋。 最伤心、一片孤山细雨。 行锦归来，画眉添妩，暗尘重拂雕栊。 稳瓶泉暖，花隘斗春容。 围密笼香暗霭，烦纤手、亲点团龙。 温柔处，垂杨髻，□暗豆花红。 行藏，多是客，莺边话别，桔下相逢。 算江湖幽梦，频绕残钟。 好结梅兄矾弟，莫轻侣、西燕南鸿。 偏宜醉，寒欺酒力，帘外冻云重。 霓节飞琼，鸾驾弄玉，杳隔平云弱水。 倩皓鹤传书，卫姨呼起。 莫待粉河凝晓，趁夜月、瑶笙飞环佩。 正蹇驴吟影，茶烟灶冷，酒亭门闭。 歌丽。 泛碧蚁。 放绣帘半钩，宝台临砌。 要须借东君，灞陵春意。 晓梦先迷楚蝶，早风戾、重寒侵罗被。 还怕掩、深院梨花，又作故人清泪。 暗香浮动黄昏后。 更是月明如白昼。 看来都坐玉壶冰，折赠徐妃丹桂手。 赏酬风景无过酒。 对影成三谁左右。 劝君携取董妖娆，拱得醉翁香满袖。 少陵长被花为恼。 况是梅花非草草。 临歧争奈不吟诗，此度诗人宜可老。 诗成莫惜尊罍倒。 不醉花前花解笑。 醒时分付两三枝，酒后忆君清梦到。 秋色方浓，好天凉夜，风雨初霁。 缺月如钩，微云半掩，的灿星河碎。 爽来轩户，凉生枕簟，夜永悄然无寐。 起徘徊，凭栏凝伫，片时万情千意。 江湖倦客，年来衰病，坐叹岁华空逝。 往事成尘，新愁似锁，谁是知心底。 五陵萧瑟，中原杳杳，但有满襟清泪。 烛兰缸，呼童取酒，且图径醉。 归去客，迂骑过江乡。 茅店鸡声寒逗月，板桥人迹晓凝霜。 一望楚天长。 春信早，山路野梅香。 映水酒帘斜扬日，隔林渔艇静鸣榔。 杳杳下残阳。 律吕自相召，韶頀不难谐。 致君泽物，古来何世不须才。 幸可山林高卧，袖手何妨闲处，醇酒醉朋侪。 千里故人驾，不怕物情猜。 秋夜永，更秉烛，且衔杯。 五年离索，谁谓谈笑豁幽怀。 况我早衰多病，屏迹云山深处，俗客不曾来。 此日扫花径，蓬户为君开。 如意始身退，此事古难谐。 中年醉饮，多病闲去正当才。 长爱兰亭公子，弋钓溪山娱适，甘旨及朋侪。 衰疾卧江海，鸥鸟莫惊猜。 酒初熟，招我友，共一杯。 碧天云卷，高挂明月照人怀。 我醉欲眠君去，醉醒君如有意，依旧抱琴来。 尚有一壶酒，当复为君开。 老饕嗜酒若鸱夷。 拣珠玑。 自蒸炊。 篘尽云腴，浮蚁在瑶卮。 有客相过同一醉，无客至，独中之。 麴生风味有谁知。 豁心脾。 展愁眉。 玉颊红潮，还似少年时。 醉倒不知天地大，浑忘却，是和非。 新酒熟，云液满香篘。 溜溜清声归小瓮，温温玉色照瓷瓯。 饮兴浩难收。 嘉客至，一酌散千忧。 顾我老方齐物论，与君同作醉乡游。 万事总休休。 新月出，清影尚苍茫。 学扇欲生青海上，如钩先挂碧霄傍。 星斗焕文章。 林下客，把酒挹孤光。 斟酌嫦娥怜我老，故窥书幌照人床。 此意自难忘。 数点梅花玉雪娇。 烟水篱边，半袅青梢。 横斜疏影月黄昏，谁使天香，暗淡飘飘。 半醉佳人酒未消。 宝髻偏时，插更斜袅。 尊前还唱早梅词，琼醑何如，□□□□。 几日北风江海立。 千车万马鏖声急。 短棹峭寒欺酒力。 飞雨息。 琼花细细穿窗隙。 我本绿蓑青箬笠。 浮家泛宅烟波逸。 渚鹭沙鸥多旧识。 行未得。 高歌与尔相寻觅。 绿琐窗纱明月透。 正清梦、莺啼柳。 碧井银瓶鸣玉甃。 翔鸾妆样，粲花衫绣。 分付春风手。 喜入秋波娇欲溜。 脉脉青山两眉秀。 玉枕春寒郎知否。 归来留取，御香襟袖。 同饮酴醿酒。 春风碧水满郎湖。 水清梅影疏。 渡江桃叶酒家垆。 髻鬟云样梳。 吹玉蕊，饮琼腴。 不须红袖扶。 少年随意数花须。 老来心已无。 拍手趁西风。 惊起乖龙。 青山绿水古今同。 唯有一轮山上月，长照江中。 一点落金钟。 浑似虚空。 道人不住有云峰。 但是人家清酒瓮，行处相逢。 帐云暮卷，漏声不到小帘栊。 银汉夜洗晴空。 皓月堂轩高挂，秋入广寒宫。 正金波不动，桂影玲珑。 佳人未逢。 怅此夕、与谁同。 对酒当歌，追念霜满愁红。 南楼何处，愁人在、横笛一声中。 凝望眼、立尽西风。 叶暗乳鸦啼，风定老红犹落。 蝴蝶不随春去，入薰风池阁。 休歌金缕劝金卮，酒病煞如昨。 帘卷日长人静，任杨花飘泊。 多少胭脂，匀成点就。 千枝乱、攒红堆绣。 花无长好，更光阴去骤。 对景忆良朋，故应招手。 曾说年时，花间把酒。 任淋浪、春衫湿透。 文园今病，问远能来否。 却道有酴醿、牡丹时候。 春欲来时，长是与、江梅花约。 又还向、竹林疏处，一枝开却。 对酒渐惊身老大，看花应念人离索。 但十分、沈醉祝东君，长如昨。 芳草渡，孤舟泊。 山敛黛，天垂幕。 黯销魂、无奈暮云残角。 便好折来和雪戴，莫教酒醒随风落。 待殷勤、留此记相思，谁堪托。 佳友。 金英辏。 陶令篱边常宿留。 秋风一夜摧枯朽。 独艳重阳时候。 剩收芳蕊浮卮酒。 荐酒先生眉寿。 酒美。 直无比。 小瓮新醅浮玉蚁。 空传乌氏并程氏。 不数云安曲米。 十花更互来相对。 常伴先生沈醉。 小窗开宴，草草杯盘具。 欢喜走儿童，庆生朝、一年一度。 风光好处，恰是小春时，香泛泛，酒醺醺，一曲歌金缕。 吾今已醉，解作醒时语。 千里念重亲，望家山、云天尽处。 深深发愿，只愿早休官，居颜巷，戏莱衣，岁岁长欢聚。 象服华年两鬓青。 喜逢生日是嘉平。 何妨开宴雪初晴。 酒劝十分金凿落，舞催三叠玉娉婷。 满堂欢笑祝椿龄。 过隙光阴还自催。 生朝又送一年来。 宴堂深处强追陪。 眼眩岂堪花里笑，眉攒聊向酒边开。 与君同醉莫辞杯。 爱家山。 坐来心与云闲。 念平生、功名有志，暮年多病知难。 眷簪缨、未容引去，奈猿鹤、久已催还。 松菊关情，莼鲈引兴，昔人高韵照尘寰。 细追想，山林锺鼎，从古罕兼全。 归来好，皇恩赐可，拂袖欣然。 望西清、犹叨法从，梦魂宁隔台躔。 莳七松、便为小隐，开三径、且乐馀年。 宾友相过，鸡豚为具，从容聊作饮中仙。 君试听，阳春佳阕，今日恰新传。 休辞酒，从教醉舞，踏碎花毡。 年时生日宴高堂。 欢笑拥炉香。 今日山前停棹，也须随分飞觞。 东阳太守，携家远去，方溯桐江。 把酒祝君长健，相随归老吾乡。 前年初对大明宫。 寒律转春风。 几度相关归梦，催成两鬓霜蓬。 山州岁晚，还逢令节，空记前踪。 莫遣酒兵相向，愁城生怕频攻。 五日小春休屈指。 花发西轩，早已传春意。 应为高堂催燕喜。 一枝得得来呈瑞。 绮席初开云幕邃。 兰蕙腾芳，人在蓬壶里。 寿酒满斟那惜醉。 锦囊行拜恩封贵。 风动飞霙迎晓霁。 银海光浮，宴启群仙会。 骑省流芳谁可继。 尊前看取连枝贵。 华发衰翁羞晚岁。 未报皇恩，尚忝专城寄。 酒入愁肠应易醉。 已拚一醉酬君意。 老去光阴惊掣电。 生长元丰，试数今谁健。 多谢天公怜岁晚。 清时乞得身闲散。 忆昔生朝叨睿眷。 台馈颁恩，内酒当筵劝。 今日衰残欢意鲜。 举杯目断尧天远。 缓带垂红双侍女。 彩凤衔来，秀色生庭户。 转蕙光风香暗度。 回眸绰约神仙侣。 寡和清歌声激楚。 夜饮厌厌，劝我杯频举。 只恐酒阑催暮雨。 凭谁约断阳台路。 梅柳约东风，迎腊暗传消息。 粉面翠眉偷笑，似欣逢佳客。 晚来歌管破馀寒，沈烟袅轻碧。 老去不禁卮酒，奈尊前春色。 南山只与溪桥隔。 年来厌著寻山屐。 卧对曲屏风。 淡烟疏雨中。 功成投老去。 拚作林塘主。 万事不关心。 酒杯红浪生。 芳草池塘，绿阴庭院，晚晴寒透窗纱。 □□金锁，管是客来唦。 寂寞尊前席上，惟□、海角天涯。 能留否，酴醿落尽，犹赖有□□。 当年，曾胜赏，生香薰袖，活火分茶。 □□□龙骄马，流水轻车。 不怕风狂雨骤，恰才称、煮酒残花。 如今也，不成怀抱，得似旧时那。 昨夜雨疏风骤。 浓睡不消残酒。 试问卷帘人，却道海棠依旧。 知否。 知否。 应是绿肥红瘦。 风柔日薄春犹早。 夹衫乍著心情好。 睡起觉微寒。 梅花鬓上残。 故乡何处是。 忘了除非醉。 沈水卧时烧。 香消酒未消。 香冷金猊，被翻红浪，起来人未梳头。 任宝奁闲掩，日上帘钩。 生怕闲愁暗恨，多少事、欲说还休。 今年瘦，非干病酒，不是悲秋。 明朝，这回去也，千万遍阳关，也即难留。 念武陵春晚，云锁重楼。 记取楼前绿水，应念我、终日凝眸。 凝眸处，从今更数，几段新愁。 泪湿罗衣脂粉满。 四叠阳关，唱到千千遍。 人道山长山又断。 萧萧微雨闻孤馆。 惜别伤离方寸乱。 忘了临行，酒盏深和浅。 好把音书凭过雁。 东来不似蓬莱远。 暖日晴风初破冻。 柳眼眉腮，已觉春心动。 酒意诗情谁与共。 泪融残粉花钿重。 乍试夹衫金缕缝。 山枕斜敧，枕损钗头凤。 独抱浓愁无好梦。 夜阑犹剪灯花弄。 寒日萧萧上锁窗。 梧桐应恨夜来霜。 酒阑更喜团茶苦，梦断偏宜瑞脑香。 秋已尽，日犹长。 仲宣怀远更凄凉。 不如随分尊前醉，莫负东篱菊蕊黄。 风定落花深，帘外拥红堆雪。 长记海棠开后，正是伤春时节。 酒阑歌罢玉尊空，青缸暗明灭。 魂梦不堪幽怨，更一声啼鴂。 夜来沈醉卸妆迟。 梅萼插残枝。 酒醒熏破春睡，梦远不成归。 人悄悄，月依依。 翠帘垂。 更挼残芯，更拈馀香，更得些时。 临高阁。 乱山平野烟光薄。 烟光薄。 栖鸦归后，暮天闻角。 断香残酒情怀恶。 西风催衬梧桐落。 梧桐落。 又还秋色，又还寂寞。 萧条庭院，有斜风细雨，重门须闭。 宠柳娇花寒食近，种种恼人天气。 险韵诗成，扶头酒醒，别是闲滋味。 征鸿过尽，万千心事难寄。 楼上几日春寒，帘垂四面，玉阑干慵倚。 被冷香消新梦觉，不许愁人不起。 清露晨流，新桐初引，多少游春意。 日高烟敛，更看今日晴未。 落日熔金，暮云合璧，人在何处。 染柳烟浓，吹梅笛怨，春意知几许。 元宵佳节，融和天气，次第岂无风雨。 来相召、香车宝马，谢他酒朋诗侣。 中州盛日，闺门多暇，记得偏重三五。 铺翠冠儿，拈金雪柳，簇带争济楚。 如今憔悴，风鬟霜鬓，怕见夜间出去。 不如向、帘儿底下，听人笑语。 永夜恹恹欢意少。 空梦长安，认取长安道。 为报今年春色好。 花光月影宜相照。 随意杯盘虽草草。 酒美梅酸，恰称人怀抱。 醉莫插花花莫笑。 可怜春似人将老。 寻寻觅觅，冷冷清清，凄凄惨惨戚戚。 乍暖还寒时候，最难将息。 三杯两盏淡酒，怎敌他、晚来风急。 雁过也，正伤心，却是旧时相识。 满地黄花堆积。 憔悴损，如今有谁忺摘。 守著窗儿，独自怎生得黑。 梧桐更兼细雨，到黄昏、点点滴滴。 这次第，怎一个、愁字了得。 渺渺风吹月上，濛濛雾挟霜回。 百年心事老相催。 人在夕阳落外。 有梦常嫌去远，无书可恨来迟。 一杯浊酒两篇诗。 小槛黄花共醉。 酒罢悠扬醉兴。 茶烹唤起醒魂。 却嫌仙剂点甘辛。 冲破龙团气韵。 金鼎清泉乍泻，香沈微惜芳熏。 玉人歌断恨轻分。 欢意厌厌未尽。 暖日温风破浅寒。 短青无数簇幽栏。 三年春在病中看。 中酒心情浑似梦，探花时候不曾闲。 几年芳信隔秦关。 高楼只在斜阳里。 春风淡荡人声喜。 携客不嫌频。 使君如酒醇。 花光人不会。 月色须君醉。 月色与花光。 共成今夜长。 登楼一望南山雪。 使君风味如新月。 月向雪前明。 主人今夜情。 平生相与意。 老病犹堪记。 对酒为君欢。 酒杯嫌未宽。 残春雾雨馀，小院黄昏后。 说道觅新词，把酒来相就。 酴醿插髻云，岁岁长如旧。 不是做词迟，却怕添伊瘦。 东里先生，家何在、山阴溪曲。 对一川平野，数间茅屋。 昨夜冈头新雨过，门前流水清如玉。 抱小桥、回合柳参天，摇新绿。 疏篱下，丛丛菊。 虚檐外，萧萧竹。 叹古今得失，是非荣辱。 须信人生归去好，世间万事何时足。 问此春、春酝酒何如，今朝熟。 柳色过疏篱。 花又离披。 旧时心绪没人知。 记得一年寒食下，独自归时。 归后却寻伊。 月上嫌迟。 十分斟酒不推辞。 将为老来浑忘却，因甚沾衣。 双双小凤斜，淡淡鸦儿稳。 一曲渭城歌，柳色饶春恨。 离觞洗别愁，酒尽愁难尽。 宝瑟雁纵横，谁寄天涯信。 人分南浦春，酒把阳关盏。 衣带自无情，顿为离人缓。 愁随苦海深，恨逐前峰远。 更听断肠猿，一似闻弦雁。 霭霭朝云，矜春态度。 楚宫梦断寻无路。 欲将尊酒遣新愁，谁知引到愁深处。 不尽长江，无边细雨。 只疑都把愁来做。 西山总不解遮栏，随春直过东湖去。 飞云多态，凉飕微度，都到酒边歌处。 冰肌玉骨照人寒，更做弄、一帘风雨。 同盘风味，合欢情思，不管星娥猜妒。 桃花溪水接银河，与占断、鹊桥归路。 百斛明珠得翠娥。 风流彻骨更能歌。 碧云留住劝金荷。 取醉归来因一笑，恼人深处是横波。 酒醒情味却知麽。 怨草迷南浦，愁花傍短亭。 有情歌酒莫催行。 看取无情花草、也关情。 旧日临岐曲，而今忍泪听。 淮山何在暮云凝。 待倩春风吹梦、过江城。 鱼龙戏舞近幽宫。 乱山中。 似途穷。 绿野堂深，门敞兽铺铜。 无限青瑶攒峭壁，花木老，映西东。 消磨万事酒千锺。 一襟风。 鬓霜濛。 忧国平生，堪笑已成翁。 惟有经纶心事在，承密诏，看重重。 病酒厌厌与睡宜。 珠帘罗幕卷银泥。 风来绿树花含笑，恨入西楼月敛眉。 惊瘦尽，怨归迟。 休将桐叶更题诗。 不知桥下无情水，流到天涯是几时。 碧梧转影，正露冷天高，凉生襟袖。 此夕清辉，谁信道、夜色居然如昼。 玉斧重修，宝奁初启，万里寒光透。 将军高会，翠鬟争劝尊酒。 遥想地近仙丘，碧山高处，引手攀星斗。 醉嘱姮娥，惟但愿、月与佳人长久。 罗覆银鞍，雨抛金甲，赢得诗千首。 掀髯一笑，此怀人解知否。 手染橙芗，杯摇烛影，夜阑人意醺酣。 故人惜别，却酒更清谈。 只合相从老矣，知何事、还著征衫。 流年晚，长途匹马，奔走亦何堪。 江潭。 摇落后，云嘘绝壁，雪舞空岩。 念行人归鬓，今已毵毵。 往事真成梦里，十年恨、江北江南。 休凝伫，霜风卷地，寒日又西衔。 栏干十二绕层楼。 珠帘卷素秋。 当年尊酒屡迟留。 识公惟白鸥。 才得趣，又成愁。 情锺我辈流。 买山同隐肯来不。 遥怜笑点头。 斜日平山寒已薄。 雪过松梢，犹有残英落。 晚色际天天似幕。 一尊先与东风约。 邀得红梅同宴乐。 酒面融春，春满纤纤萼。 客意为伊浑忘却。 归船且傍花阴泊。 脉脉春心，情人渐远，难托离愁。 雨后寒轻，风前香软，春在梨花。 行人倚棹天涯。 酒醒处、残阳乱鸦。 门外秋千，墙头红粉，深院谁家。 玉骨冰肌，野墙山径，烟雨萧索。 公子豪华，贪红恋紫，谁分怜孤萼。 想应窥见，潘毛相似，故把素怀相托。 岂知人、年来闷损，被名利拘缚。 当歌对酒，如痴如梦，欲笑啼痕先落。 二十年前，欢娱一醉，不忍思量著。 衾寒枕冷，不教孤另，不是自家情薄。 枉将心、千尤万殢，算应殢著。 寒蟾初满。 正是枝头开烂熳。 素质笼明。 多少风姿无限情。 暗香疏影。 冰麝萧萧山驿静。 浅蕊轻枝。 酒醒更阑梦断时。 蕙死兰枯待返魂。 暗香梅上又重闻。 粉妆额子，多少画难真。 竹外冰清斜倒影，江头雪里暗藏春。 千锺玉酒，休更待飘零。 靓妆才学春无价。 腮粉额黄宫样画。 妖娆闲倚曲阑边，孤净不胜微月下。 牵情群蕊临风亚。 惜恐苍苔和雨借。 何如相傍玉楼人，芳酒绣筵红烛夜。 冷落天涯今一纪，谁怜万里无家。 三闾憔悴赋怀沙。 思新增怅望，吊影觉敧斜。 兀坐书堂真可怪，销忧殢酒难赊。 因人成事耻矜夸。 何时还使节，踏雪看梅花。 圃蕙庭桐凋大半。 西风不借行人便。 不用留题明月观。 西园宴。 颜酡浪说觞无算。 万斛羁愁推不远。 千杯鲁酒何曾见。 却羡南宾凫与雁。 行不乱。 哀鸣直到翻江岸。 乍到园亭清处。 面面此君忘去。 把酒挹幽人，仰止七贤高趣。 吴语。 吴语。 弗见满城风絮。 相逢非草草，分袂太匆匆。 征裘泪痕浥遍，眸子怯酸风。 天际孤帆难驻，柳外香軿望断，云雨各西东。 回首重城远，楼观暮烟中。 黯销魂，思陈事，已成空。 东郊胜赏，归路骑马踏残红。 月下一樽芳酒，凭阑几曲清歌，别后少人同。 为问桃花脸，一笑为谁容。 玉鼎翻香，红炉叠胜，绮窗疏雨潇潇。 故人相过，情话款良宵。 酒晕微红衬脸，横波浸、满眼春娇。 云屏掩，鸳鸯被暖，敧枕听寒潮。 如今，成别恨，临风对月，总是无聊。 念伤心南陌，执手河桥。 还似一声春梦，离魂断、楚些难招。 佳期在，踏青时候，花底听鸣镳。 雁落平沙，烟笼寒水，古垒鸣笳声断。 青山隐隐，败叶萧萧，天际暝鸦零乱。 楼上黄昏，片帆千里归程，年华将晚。 望碧云空暮，佳人何处，梦魂俱远。 忆旧游、邃馆朱扉，小园香径，尚想桃花人面。 书盈锦轴，恨满金徽，难写寸心幽怨。 两地离愁，一尊芳酒，凄凉危阑倚遍。 尽迟留、凭仗西风，吹乾泪眼。 冰结金壶，寒生罗幕，夜阑霜月侵门。 翠筠敲竹，疏梅弄影，数声雁过南云。 酒醒敧粲枕，怆犹有、残妆泪痕。 绣衾孤拥，馀香未减，犹是那时熏。 长记得、扁舟寻旧约，听小窗风雨，灯火昏昏。 锦裀才展，琼签报曙，宝钗又是轻分。 黯然携手处，倚朱箔、愁凝黛颦。 梦回云散，山遥水远空断魂。 疏梅雪里，已报东君信。 冷艳与清香，似一个、人人标韵。 晚来特地，酌酒慰幽芳，携素手，摘纤枝，插向乌云鬓。 老来世事，百种皆消尽。 荣利等浮云，谩汲汲、徒劳方寸。 花前眼底，幸有赏心人，歌金缕，醉瑶卮，此外君休问。 书云今旦，雪霁严凝候。 玉辇想回銮，正花覆、千官锦绣。 周南留滞，清梦绕觚稜，心耿耿，路迢迢，此际空回首。 华堂荐寿。 玉笋持椒酒。 一曲啭春莺，更祝我、膺时纳佑。 功名富贵，老去已灰心，唯只愿，捧觞人，岁岁长依旧。 金风玉露，时节清秋候。 散发步闲亭，对荧荧、一天星斗。 悲歌慷慨，念远复伤时，心耿耿，发星星，倚杖空搔首。 区区恋豆。 岂是甘牛后。 时命未来间，且只得、低眉袖手。 男儿此志，肯向死前休，无限事，几多愁，总付杯中酒。 画堂宴阕，望重帘不卷，轻哑朱户。 悄悄回廊，惊渐闻、蟋蟀凌波微步。 酒力融春，香风暗度，携手偎金缕。 低低笑问，睡得真个稳否。 因念隔阔经年，除非魂梦里，有时相遇。 天意怜人心在了，岂信关山遐阻。 晓色朦胧，柔情倦恋，后约叮咛语。 休教肠断，楚台朝暮云雨。 当年豪放，况朋侪俱是，一时英杰。 逸气凌云，佳丽地、独占春花秋月。 冶叶倡条，寻芳选胜，是处曾攀折。 昔游如梦，镜中空叹华发。 邂逅萍梗相逢，十年往事，忍尊前重说。 茂绿成阴春又晚，谁解丁香千结。 宝瑟弹愁，玉壶敲怨，触目堪愁绝。 酒阑人静，为君肠断时节。 微雨初晴。 洗瑶空万里，月挂冰轮。 广寒宫阙近，望素娥缥缈，丹桂亭亭。 金盘露冷，玉树风轻。 倍觉秋思清。 念去年曾共吹箫侣，同赏蓬瀛。 奈此夜、旅泊江城。 谩花光眩目，绿酒如渑。 幽怀终有恨，恨绮窗清影，虚照娉婷。 蓝桥□杳，楚馆云深。 似凭归梦去，强就枕，无奈孤衾梦易惊。 窗外疏篁对节金。 画桥新绿一篙深。 沈沈清夜对横参。 酒晕半消红玉脸，云鬟轻制小犀簪。 梦回陈迹杳难寻。 窄窄霜绡稳称身。 强临歌酒惨离魂。 故人相遇益伤神。 断雨残云千里隔，琼枝璧月四时新。 为君留取镜中春。 碧溪曾寄流红字。 忍话当时事。 重来种种尽堪悲。 有酒盈杯、聊为故人持。 夜闲剪烛西窗语。 怀抱今如许。 尊前莫讶两依依。 绿鬓朱颜、不似少年时。 恨入眉峰翠，寒生酒晕红。 临期凝泪洒西风。 须信世间无物、似情浓。 玉蹬敲霜月，金钲伴晓锺。 凄凉古驿乱山重。 今夜拥衾无寐、与君同。 明眸秀色。 肌理凝香雪。 罗绮丛中标韵别。 捧酒歌声清越。 不辞醉脸潮红。 却愁归骑匆匆。 回首绿窗朱户，断肠明月清风。 楼外江山展翠屏。 沈沈虹影畔，彩舟横。 一尊别酒为君倾。 留不住，风色太无情。 斜日半山明。 画栏重倚处，独销凝。 片帆回首在青冥。 人不见，千里暮云平。 落日归云，寒空断雁。 吴波浅淡山平远。 丹青写出在霜缣，佳人特地栽团扇。 渔艇孤烟，酒旗幽院。 些儿景趣君休羡。 五湖归去共扁舟，何如早早酬深愿。 一曲骊歌酒一锺。 可怜分袂太匆匆。 百计留君留不住。 □去。 满川烟暝满帆风。 目断魂销人不见。 但见。 青山隐隐水浮空。 拟把一襟相忆泪。 试□。 云笺密洒付飞鸿。 老去情锺不自持。 篸花酌酒送春归。 玉貌冰姿人窈窕。 一笑。 清狂岂减少年时。 欲上香车俱脉脉，半帘花影月平西。 待得酒醒人已去。 凝伫。 断云残雨尽堪悲。 月缺花残，世间乐事难双美。 夜来相对。 把酒弹轻泪。 一点情锺，销尽英雄气。 樊笼外。 五湖烟水。 好作扁舟计。 酒晕衬横波，玉肌香透。 轻袅腰肢妒垂柳。 臂宽金钏，且是不干春瘦。 拈金双合字，无心绣。 鬒云半堕，金钗欲溜。 罗袂残香忍重嗅。 渡江桃叶，肠断为谁招手。 倚阑凝望久，眉空斗。 珠露初零。 天宇澄明。 正闲阶、皎月亭亭。 更阑人静，烟敛风清。 更井边桐，一叶叶，做秋声。 斗帐鸾屏。 翠被华茵。 梦回时、酒力初醒。 绿云堆枕，红玉生春。 且打叠起，龙牙簟，竹夫人。 夜永虚堂烛影寒。 斗转春来，又是明年。 异乡怀抱只凄然。 尊酒相逢且自宽。 天际孤云云外山。 梦绕觚稜，日下长安。 功名已觉负初心，羞对菱花，绿鬓成斑。 秋风吹暗雨，重衾寒透。 伤心听、晓钟残漏。 凝情久。 记红窗夜雪，促膝围炉，交杯劝酒。 如今顿孤欢偶。 念别后。 菱花清镜里。 眉峰暗斗。 想标容、怎禁销瘦。 忍回首。 但云笺妙墨，鸳锦啼妆，依然似旧。 临风泪沾襟袖。 夜久凉生，庭院漏声频促。 念昔胜游旧地，对画阁层峦，雨馀烟簇。 新诗暗藏小字，霜刀刊翠竹。 携素手、细绕回塘，芰荷香里彩鸳宿。 别后想、香销腻玉。 带围减、钏宽金粟。 虽有鳞鸿锦素，柰事与心违，佳期难卜。 拟解愁肠万结，唯凭尊酒绿。 望天涯断魂处，醉拍阑干曲。 长江飞鸟外，明月众星中。 今来古往如此，人事几秋风。 又对团团红树，独跨蹇驴归去，山水澹丰容。 远色动愁思，不见两诗翁。 酒如渑，谈如绮，气如虹。 当时痛饮狂醉，只许赏心同。 响绝光沈休问，俯仰之间陈迹，我亦老飘蓬。 望久碧云晚，一雁度寒空。 平生五色江淹笔。 合占金闺籍。 桃李满城春，恨□屏□，只作三年客。 画船暂系河桥侧。 一醉分南北。 惆怅酒醒时，雨笠风蓑，似旧无人识。 休惜馀春，试来把酒留春住。 问春无语。 帘卷西山雨。 一掬愁心，强欲登高赋。 山无数。 烟波无数。 不放春归去。 篆缕销香鼎。 翠沈沈、庭阴转午，画堂人静。 芳草王孙知何处，惟有杨花糁径。 正玉枕、瞢腾初醒。 门外残红春已去，镇无聊、殢酒厌厌病。 云髻亸，未忺整。 江南旧事休重省。 但天涯、寻消问息，断鸿难倩。 月满西楼凭阑久，依旧归期未定。 便只恐、瓶沈金井。 嘶骑不来银烛暗，枉教人、立尽梧桐影。 谁伴我，对鸾镜。 篆缕销金鼎。 醉沈沈、庭阴转午，画堂人静。 芳草王孙知何处，惟有杨花糁径。 渐玉枕、腾腾春醒。 帘外残红春已透，镇无聊、殢酒厌厌病。 云鬓乱，未忺整。 江南旧事休重省。 遍天涯、寻消问息，断鸿难倩。 月满西楼凭栏久，依旧归期未定。 又只恐、瓶沈金井。 嘶骑不来银烛暗，枉教人、立尽梧桐影。 谁伴我，对鸾镜。 粉痕销，芳信断，好梦又无据。 病酒无聊，敧枕听春雨。 断肠曲曲屏山，温温沈水，都是旧、看承人处。 久离阻。 应念一点芳心，闲愁知几许。 偷照菱花，清瘦自羞觑。 可堪梅子酸时，杨花飞絮，乱莺闹、催将春去。 事往人离，还似暮峡归云，陇上流泉。 奈向分罗带，已断么弦。 长记歌时酒畔，难忘月夕花前。 相携手处，琼楼珠户，触目依然。 从来惯共，锦衾屏枕，长效比翼文鸳。 谁念我、而今清夜，常是孤眠。 入户不如飞絮，傍怀争及炉烟。 这回休也，一生心性，为你萦牵。 五十劳生，紫髯霜换，白日驹过。 闭户推愁，缘崖避俗，壁角团蒲坐。 提壶人至，竹根同卧，醉帽尽从敧堕。 梦惊回，满身疏影，露滴月斜云破。 无人自酌，有邀皆去，我笑两翁多可。 忍冻吟诗，典衣沽酒，二子应嗤我。 两忘一笑，调同今古，谁道郢歌无和。 后之人，犹今视昔，有能继麽。 风帘弄影，正闲堂永昼，香销人寂。 轧轧邻机芳思乱，愁入回文新织。 燕蹴巢泥，莺喧庭柳，好梦无踪迹。 那堪春事，背人何计留得。 谁似爱酒南邻，岸巾坦腹，醉踏西山碧。 彩笔阳春传雁足，催我飞觞浮白。 老去情怀，凭君试看，鬓上秋霜色。 故园千里，月华空照相忆。 白发闽江上，几度过中秋。 阴晴相半，曾见玉塔卧寒流。 不似今年三五，皎皎冰轮初上，天阙恍神游。 下视人间世，万户水明楼。 贤公子，追乐事，占鳌头。 酒酣喝月，腰鼓百面打凉州。 沈醉尽扶红袖，不管风摇仙掌，零露湿轻裘。 但恐尊中尽，身外复何忧。 竹边柳外，两两寒梅树。 疏影上帘栊，似却□、一枝横暮。 玉肌瘦损，有恨不禁春，萦冰佩，整风裳，怅望瑶台路。 我来胜赏，持酒花深处。 天晓酿幽香，正一霎、如酥小雨。 江山得助，臭味许谁同，长安远，故人疏，梦到江南否。 帐锦笼庭，囊香飘榭，过了芳时强半。 觅残红、蜂须趁日，占新绿、莺喉咤暖。 数花期、望得春来，春去也、把酒南山谁伴。 更帘幕垂垂，恼人飞絮，乱落一轩风晚。 手拍狂歌挥醉碗。 笑浪走江头，几逢归燕。 忆黄华、曾吹纱帽，讶彩楼、催攽纨扇。 功名事、於我如云，谩赢得星星，满簪霜换。 向棠棣华间，鶺鴒原上，莫厌尊罍频来见。 浮云无定，任春风万点，吹上寒枝。 砌外珑璁，暗香夜透帘帏。 闲情最宜酒伴，胜黄昏、冷月清溪。 风流谢傅，梦到华胥，长是相随。 似凝愁、不语谁知。 芳思乱微酸，已带离离。 传语花神，任教横竹三吹。 枝头要看如豆，趁和羹、百卉开时。 十分金蕊，先与东君，一笑相期。 梦中北去又南来。 饱风埃。 鬓华衰。 浮木飞蓬，踪迹为谁催。 自笑自悲还自误，一杯酒，鼻如雷。 晓舆行处觉春回。 屑琼瑰。 糁□苔。 病眼冲寒，欲闭又还开。 近水人家篱落畔，遥认得，一枝梅。 艾胜迎薰寿缕长。 碧篘酒泛绿蒲香。 万家喜气在都粱。 小阁幽轩新料理，舞衫歌扇且传觞。 看君飞步上明光。 位正三槐，光生九族。 人间一梦黄粱熟。 迩来荆楚地行仙，卜居深在延原北。 笑问从前，谁调玉烛。 当筵鲍老那能曲。 山中饮酒是生涯，欲归未果成烦促。 问政山头景气嘉。 仙家绿酒荐菖芽。 仙郎玉女共乘槎。 学士文章舒锦绣，夫人冠帔烂云霞。 寿香来是道人家。 白石读书房，世有斗南人杰。 一段素襟清韵，似玉壶冰雪。 仙家赤酒荐交梨，道眼况超越。 来往十州三岛，跨一轮新月。 鱼龙舞。 湘君欲下潇湘浦。 潇湘浦。 兴亡离合，乱波平楚。 独无尊酒酬端午。 移舟来听明山雨。 明山雨。 白头孤客，洞庭怀古。 高咏楚词酬午日，天涯节序匆匆。 榴花不似舞裙红。 无人知此意，歌罢满帘风。 万事一身伤老矣，戌葵凝笑墙东。 酒杯深浅去年同。 试浇桥下水，今夕到湘中。 张帆欲去仍搔首。 更醉君家酒。 吟诗日日待春风。 及至桃花开后、却匆匆。 歌声频为行人咽。 记著尊前雪。 明朝酒醒大江流。 满载一船离恨、向衡州。 超然堂上闲宾主。 不受人间暑。 冰盘围坐此州无。 却有一瓶和露、玉芙蕖。 亭亭风骨凉生牖。 消尽尊中酒。 酒阑明月转城西。 照见纱巾藜杖、带香归。 送了栖鸦复暮钟。 栏干生影曲屏东。 卧看孤鹤驾天风。 起舞一尊明月下，秋空如水酒如空。 谪仙已去与谁同。 千里长安名利客，轻离轻散寻常。 难禁三月好风光。 满阶芳草绿，一片杏花香。 记得年时临上马，看人眼泪汪汪。 如今不忍更思量。 恨无千日酒，空断九回肠。 泛宅浮家，何处好、苕溪清境。 占云山万叠，烟波千顷。 茶灶笔床浑不用，雪蓑月笛偏相称。 争不教、二纪赋归来，甘幽屏。 红尘事，谁能省。 青霞志，方高引。 任家风舴艋，生涯笭箸。 三尺鲈鱼真好脍，一瓢春酒宜闲饮。 问此时、怀抱向谁论，惟箕颍。 卷朱箔。 朝雨轻阴乍阁。 阑干外，烟柳弄晴，芳草侵阶映红药。 东风妒花恶。 吹落。 梢头嫩萼。 屏山掩，沈水倦熏，中酒心情怕杯勺。 寻思旧京洛。 正年少疏狂，歌笑迷著。 障泥油壁催梳掠。 曾驰道同载，上林携手，灯夜初过早共约。 又争信漂泊。 寂寞。 念行乐。 甚粉淡衣襟，音断弦索。 琼枝璧月春如昨。 怅别后华表，那回双鹤。 相思除是，向醉里、暂忘却。 雨急云飞，惊散暮鸦，微弄凉月。 谁家疏柳低迷，几点流萤明灭。 夜帆风使，满湖烟水苍茫，菰蒲零乱秋声咽。 梦断酒醒时，倚危樯清绝。 心折。 长庚光怒，群盗纵横，逆胡猖獗。 欲挽天河，一洗中原膏血。 两宫何处，塞垣只隔长江，唾壶空击悲歌缺。 万里想龙沙，泣孤臣吴越。 落景下青嶂，高浪卷沧洲。 平生颇惯，江海掀舞木兰舟。 百二山河空壮。 底事中原尘涨。 丧乱几时休。 泽畔行吟处，天地一沙鸥。 想元龙，犹高卧，百尺楼。 林风酹酒，堪笑淡话觅封侯。 老去英雄不见。 惟与渔樵为伴。 回首得无忧。 莫道三伏热，便是五湖秋。 袖手看飞雪，高卧过残冬。 飘然底事春到，先我逐孤鸿。 挟取笔端风雨，快写胸中丘壑，不肯下樊笼。 大笑了今古，乘兴便西东。 一尊酒，知何处，又相逢。 奴星结柳，与君同送五家穷。 好是橘封千户，正恐楼高百尺，湖海有元龙。 目光在牛背，马耳射东风。 柱策松江上，举酒酹三高。 此生飘荡，往来身世两徒劳。 长羡五湖烟艇，好是秋风鲈脍，笠泽久蓬蒿。 想像英灵在，千古傲云涛。 俯沧浪，舌空旷，恍神交。 解衣盘礴，政须一笑属吾曹。 洗尽人间尘土，扫去胸中冰炭，痛饮读离骚。 纵有垂天翼，何用钓连鳌。 今夕定何夕，秋垂满东瓯。 悲凉怀抱，何事还倍去年愁。 万里碧空如洗，寒浸十分明月，帘卷玉波流。 非是经年别，一岁两中秋。 坐中庭，风露下，冷飕飕。 素娥无语相对，尊酒且迟留。 琴罢不堪幽怨，遥想三山影外，人倚夜深楼。 矫首望霄汉，云海路悠悠。 风露湿行云，沙水迷归艇。 卧看明河月满空，斗挂苍山顶。 万古只青天，多事悲人境。 起舞闻鸡酒未醒，潮落秋江冷。 残腊晴寒出众芳。 风流勾引破春光。 年年长为此花忙。 夜久莫教银烛灺，酒边何似玉台妆。 冰肌温处觅馀香。 清山浮碧。 细风丝雨，新愁如织。 慵试春衫，不禁宿酒，天涯寒食。 归期莫数芳辰，误几度、回廊夜色。 入户飞花，隔帘双燕，有谁知得。 华裾玉辔青丝鞚。 记年少、金吾从。 花底朝回珠翠拥。 晓钟初断，宿酲犹带，绿锁窗中梦。 天涯相遇鞭鸾凤。 老去堂成更情重。 月转檐牙云绕栋。 凉吹香雾，酒迷歌扇，春笋传杯送。 水驿凝霜，夜帆风驶潮生晓。 酒醒寒悄。 枕底波声小。 好去归舟，有个人风调。 君行了。 此欢应少。 索共梅花笑。 画阁深围，暖红光里芳林影。 暗香成阵。 上下花相映。 倒挂疏枝，月落参横冷。 休装景。 要人酒醒。 除是花枝并。 广寒蟾影开云路。 目断愁来处。 菊花轻泛玉杯空。 醉后不知星斗、乱西东。 今宵入梦阳台雨。 谁忍先归去。 酒醒长是五更钟。 休念旧游吹帽、几秋风。 寒日西郊湖畔路。 天低野阔山无数。 路转斜冈花满树。 丝吹雨。 南枝占得春光住。 藉草携壶花底去。 花飞酒面香浮处。 老手调羹当独步。 须记取。 坐中都是芳菲侣。 白衣苍狗变浮云。 千古功名一聚尘。 好是悲歌将进酒，不妨同赋惜馀春。 风光全似中原日，臭味要须我辈人。 雨后飞花知底数，醉来赢取自由身。 执手两潸然，情极都无语。 去马更匆匆，一息迷回顾。 孤馆得村醪，一醉空离绪。 酒醒却无人，帘外三更雨。 翠竹谩连云，天风不到。 帘幕重重自热恼。 冷香忽至，爱惜当同芝草。 井花浮碧玉，炎威扫。 酒渴想东邻，忧心如捣。 纳履生疑谩悔懊。 未容沈李，相对尊前倾倒。 报君惟短句，琼琚好。 雨过春山翠欲浮。 影落寒溪碧玉流。 片帆乘兴挂东风，夹岸花香拥去舟。 尊酒时追李郭游。 醉卧烟波万事休。 梦回风定斗杓寒，渔笛一声天地秋。 酒阑携手过回廊。 夜初凉。 月如霜。 笑问木樨，何日吐天香。 待插一枝归斗帐，和云雨，殢襄王。 如今满目雨新黄。 绕高堂。 自芬芳。 不见堂中，携手旧鸳鸯。 已对秋光成感慨，更夜永，漏声长。 春风春雨花经眼。 石泉槐火春容晚。 流水自无情。 回波聚落英。 问春何处去。 春向天边住。 举酒欲销愁。 酒阑愁更愁。 青楼春晚。 昼寂寂、梳匀又懒。 乍听得、鸦啼莺弄，惹起新愁无限。 记年时、偷掷春心，花间隔雾遥相见。 便角枕题诗，宝钗贳酒，共醉青苔深院。 怎忘得、回廊下，携手处、花明月满。 如今但暮雨，蜂愁蝶恨，小窗闲对芭蕉展。 却谁拘管。 尽无言、闲品秦筝，泪满参差雁。 腰支渐小，心与杨花共远。 侧寒斜雨，微灯薄雾，匆匆过了元宵。 帘影护风，盆池见日，青青柳叶柔条。 碧草皱裙腰。 正昼长烟暖，蜂困莺娇。 望处凄迷，半篙绿水浸斜桥。 孙郎病酒无聊。 记乌丝醉语，碧玉风标。 新燕又双，兰心渐吐，嘉期趁取花朝。 心事转迢迢。 但梦随人远，心与山遥。 误了芳音，小窗斜日对芭蕉。 风约晴云，花乾宿露，帘幕万家清晓。 青帘赛酒，小坞藏春，冶叶艳枝相照。 羊驾小车，笑逐游人，远迷芳草。 更红英飞舞，绣茵连接，雾台烟沼。 年少日、细马戎鞯，红靴玉带，同指软尘西笑。 珍珠戏掷，彩笔搜奇，不觉暮春莺老。 谁见这回，霜点髯衰，事萦怀抱。 诉一春心事，燕子周遮来了。 燕拂危樯，斜日外、数峰凝碧。 正暗潮生渚，暮风飘席。 初过南村沽酒市，连空十顷菱花白。 想故人、轻箑障游丝，闻遥笛。 鱼与雁，通消息。 心与梦，空牵役。 到如今相见，怎生休得。 斜抱琵琶传密意，一襟新月横空碧。 问甚时、同作醉中仙，烟霞客。 任落梅铺缀，雁齿斜桥，裙腰芳草。 闲伴游丝，过晓园庭沼。 厮近清明，雨晴风软，称少年寻讨。 碧缕墙头，红云水面，柳堤花岛。 谁信而今，怕愁憎酒，对著花枝，自疏歌笑。 莺语丁宁，问甚时重到。 梦笔题诗，帊绫封泪，向凤箫人道。 处处伤心，年年远念，惜春人老。 韵高格妙。 不数闲花草。 向晚小梳妆，换一套、新衣始了。 横钗整鬓，倚醉唱清词，房户静，酒杯深。 帘幕明残照。 扬州一梦，未尽还惊觉。 自恁在心头，拈不出、倚时是了。 吴霜点鬓，春色老刘郎，云路远，晚溪横，谁见桃花笑。 宝香盈袖。 约腕金条瘦。 裙儿细裥如肩皱。 笑多簪髻侧，语小丝簧奏。 洞房晚，千金未直横波溜。 缘短欢难又。 人去春如旧。 枝上月，谁携手。 宿云迷远梦，泪枕中残酒。 怎奈向，繁阴乱叶梅如豆。 明窗读易。 时才人地俱超轶。 偶然一坠槐安国。 说利谈功，这事怎休得。 何时置酒图书室。 挥弦目送西飞翼。 夜来已觉春笋溢。 月影三人，一醉旧相识。 江上何人一笛横。 倚楼吹得月华生。 寒风堕指倾三弄，小市收灯欲二更。 持蟹股，破霜橙。 玉人水调品秦筝。 细看桃李春时面，共尽玻璃酒一觥。 别酒带愁酸，千里失群黄鹄。 行到小桥梯下，便飞云南北。 不妨垂手小徘徊，日影转阑曲。 从此贺囊佳制，有新奇题目。 楼下辘轳横露井。 楼上婵娟开晓镜。 下楼难忘上楼时，风未定。 帆不正。 簌簌珍珠挥麈柄。 眉上新愁吹不醒。 别酒未斟歌未忍。 雪中梅下定重来，烟暝暝。 肠寸寸。 莫放笛声吹落尽。 半夜灯残鼠上檠。 上窗风动竹，月微明。 梦魂偏记水西亭。 琅玕碧，花影弄晴蜓。 千里暮云平。 南楼催上烛，晚来晴。 酒阑人散斗西倾。 天如水，团扇扑流萤。 风洗游丝花皱影。 碧草初齐，舞鹤闲相趁。 短梦乍回慵理鬓。 惊心忽数清明近。 逐伴强除眉上恨。 趁蝶西园，不觉鞋儿褪。 醉笑眼波横一寸。 微微酒色生红晕。 心肝皆锦绣，落笔尽云烟。 诗狂酒兴，要骑赤鲤上青天。 织女回车相劳，指点虚无征路，翻动月明船。 举手谢同辈，岂复念渔竿。 我平生，心正似，白云闲。 衣冠污我，偶逢游戏到人间。 常念孤云高妙，若作辘轳俯仰，谁复食君残。 拜尘金谷辈，都是卧崇安。 抚床多感慨，白发困风烟。 出门有碍，更堪寒暮雪飞天。 君弃一盂一衲，奔走五湖清海，杯度不乘船。 来访山中友，□□□□竿。 看人间，谁得似，谪仙闲。 生涯不问，留情多在酒杯间。 剪烛西风谈笑，零落一尊相对，不觉已更残。 回首功名事，笺记谢任安。 十年禅榻畔，风雨扬茶烟。 跳丸日月，未甘白发困尧天。 江左风流才子，要伴江湖张翰，同泛洛阳船。 酌酒情无尽，海燕绕船竿。 逼人来，功业事，不教闲。 男儿三十，定当谈笑在堂间。 老子婆娑贫态，闭户长须赤脚，他日要分残。 禹浪桃花影，归棹正轻安。 深夜槐风析酲惺。 露荷凉气满西庭。 凭栏小语花梢月，缓步偷拈石上萤。 秋意早，暑衣轻。 殢人索酒复同倾。 大家沈醉还高枕，一任西楼报五更。 西池旧约。 燕语柳梢桃萼。 向紫陌、秋千影下，同绾双双凤索。 过了莺花休则问，风共月、一时闲却。 知谁去、唤得秋阴，满眼败垣红叶。 飘泊。 江湖载酒，十年行乐。 甚近日、伤高念远，不觉风前泪落。 橘熟橙黄堪一醉，断未负、晚凉池阁。 只愁被、撩拨春心，烦恼怎生安著。 隔座藏钩，分曹射覆，烛艳渐催三鼓。 筝按教坊新谱。 楼外月生春浦。 徘徊争忍忙归去。 怕明朝、无情风雨。 珍花美酒团坐，且作尊前笑侣。 分钗绾髻，洞府难分手。 离觞短阕，啼痕冰舞袖。 马嘶霜滑，桥横路转，人依古柳。 晓色渐分星斗。 怎分剖。 心儿一似，倾入离愁万千斗。 垂鞭伫立，伤心还病酒。 十年梦里婵娟，二月花中豆蔻。 春风为谁依旧。 望中风絮迷烟草。 愁结几番昏晓。 花径有时亲扫。 载酒应须早。 人情曷似春山好。 山色不随春老。 旧隐何当重到。 迎得平安报。 修眉山远。 娇抹乌云秋水畔。 酒里花前。 坐拥斯人怎得寒。 醁醽浮满。 须索空缸仍覆盏。 正恐相妨。 归去如闻笑语香。 蛾眉螓首。 舞雪娇回开冻候。 尽道今年。 千里风光萃绮筵。 坐来新月。 照我苍颜并白发。 酒到休辞。 自有黄芽介寿祺。 玉绳低转斗阑干。 欠温春酒寒。 夜长风劲怯衣单。 有人哦二山。 蟾欲满，雁初还。 桃花微破颜。 枕痕犹带断红残。 无言心自闲。 花一枝。 酒一卮。 举酒对花君莫辞。 人生多别离。 行相随。 坐相随。 更有何人得似伊。 春融胡蝶飞。 桃花春。 杏花春。 桃杏妖娆如个人。 歌声清遏云。 酒醺醺。 烛荧荧。 眼尾微红无限情。 相逢堪断魂。 蔡水西来，于门南峙，天波拥入华楹。 芝兰争秀，难弟遇难兄。 欲说随龙雨露，庆千载、河海初清。 良辰好，榴花照眼，绿柳隐啼莺。 君恩，隆横赐，冰桃火枣，来自蓬瀛。 正雾横玉篆，泉泻金鲸。 四座香和酒泛，对妙舞、弦索铿鍧。 椿难老，年年今日，论报祝长生。 天驷呈祥，土牛颁政，欢呼万井春来。 雕轮丹毂，杂沓展轻雷。 风动珠帘不卷，香散处、半露梅腮。 东郊好，波澜浸绿，萌蘖上条枚。 徘徊。 应共怪，十年豹隐，一旦鸾台。 问康时术业，混俗情怀。 过雪湖山清丽，笙歌沸、舞袖萦回。 兵厨富，酒肠似海，莫惜醉金杯。 露溢金茎，风翔玉宇，嫩凉初霁秋容。 山肴野蔌，聊快一尊同。 正值大田多稼，临邛隘、酒客憧憧。 追随处，杯盘狼藉，野草荫长松。 新词，何所似，金声应铎，玉气腾虹。 时来终宦达，休怨苍穹。 顾我蹉跎老矣，飘素发、衰态龙锺。 心犹壮，会看文度，独步大江东。 歌彻骊驹，酒斟醽醁，帆樯高映城楼。 绣衣携具，开宴话离愁。 两岸橙黄橘绿，一行雁、几点沙鸥。 情千万，相看无语，送我上孤舟。 悠悠。 冬向晚，梅花潜暖，随处香浮。 奈长亭饮散，无计淹留。 归路淮山百舍，空梦想、连岁清游。 烦双鲤，频将尺素，来往寄江流。 对黄芦卧雨，苍雁横秋，江天重九。 千载渊明，信风流称首。 吟绕东篱，白衣何处，谁复当年偶。 蓝水清游，龙山胜集，恍然依旧。 萸实嫩红，菊团馀馥，付与佳人，比妍争嗅。 一曲婆娑，看舞腰萦柳。 举世纷纷名利逐，罕遇笑来开口。 慰我寂寥，酬君酩酊，不容无酒。 一样檀心半卷舒。 淡黄衫子衬冰肤。 细看全似那人姝。 枕里芳蕤薰绣被，酒中馀馥溢金壶。 不须频嗅惹罗裾。 阳气初升土脉苏。 东郊人散欲回车。 一时春雪十年无。 鱼枕蕉深浮酒蚁，鹿胎冠子粲歌珠。 题诗不觉烛然须。 玉骨冰肌软更香。 一枝丹棘映青裳。 相逢归去未须忙。 曲里春山情不浅，尊前秋水意何长。 酒醺颜色粉生光。 寒透珠帘怯晓霜。 灰飞缇室验回阳。 坐看红日上修廊。 泉泻龙头深泛酒，烟凝象口暖吹香。 及时歌舞意何长。 黄菊正怀彭泽，白衣俄致江州。 登高馀醉快扶头。 此贶义兼情厚。 痛饮还须酒对，清吟况值诗流。 轻投无惜万金酬。 木李旧先琼玖。 磨急锯霏琼屑，汤鸣车转羊肠。 一杯聊解水仙浆。 七日狂酲顿爽。 指点红裙劝坐，招呼岩桂分香。 看花不觉酒浮觞。 醉倒宁辞鼠量。 雪后千林尚冻，城边一径微通。 柳梢摇曳转东风。 来看梅花应梦。 酒面初潮蚁绿，歌唇半启樱红。 冰肌绰约月朦胧。 仿佛暗香浮动。 一霎轻云过雨，半篙新绿横舟。 梅花池馆暗香浮。 酒入朱唇红透。 有恨尤怜别恨，多愁不惯春愁。 舞馀何惜更迟留。 肠断断肠更后。 朝阳淡淡宿云轻。 风入管弦声。 十里碧芜幽步，一枝丹杏柔情。 佳人何处，酒红沁眼，秋水盈盈。 诗曲羡君三绝，湖山增我双明。 暖风迟日透香肌。 春到柳边枝。 曾见酒红潮颊，玉人初出罗帏。 东坡何处，朱唇翠袖，空想芳姿。 争似濡须太守，看花仍赋佳词。 年来六十增三岁。 却忆去年趋盛会。 风流人物胜斜川，灼灼有同前日事。 不知弦管催新水。 但见飘飘萦舞袂。 主人情厚酒行频，酩酊莫辞今夕醉。 少年心性消磨尽。 三斗烂肠浑是闷。 看书聊复强寻行，属句不妨闲趁韵。 此生自断天休问。 富贵时来还有分。 一卮芳酒送清歌，楼下玉人相去近。 薰风散雾。 帘幕清无暑。 萱草径，荷花坞。 幽香浮几席，秀色侵庭庑。 微雨过，绿杨枝上珠成缕。 双燕飞还语。 似庆良辰遇。 酾美酒，烹肥羜。 何妨饮且醉，共作斑衣舞。 人竟报，蟠桃已实君知否。 斜风横雨。 咫尺高城路。 红蓼岸，苍葭浦。 滞留春色晚，栖泊邮亭暮。 信杳杳，鹊声近有无凭据。 肠断家何处。 又见重阳度。 多少恨，从谁诉。 黄鸡斟白酒，自促供搜句。 归去好，人生莫被浮名误。 鲁云书瑞，周日迎长，晓占缇室飞灰。 玉勒朝天，千门禁钥齐开。 帘卷扇分雉尾，香风远、人到蓬莱。 霞觞满，□万年献祝，宫殿昭回。 况有金瓯名姓，一任名园萧散，元自徘徊。 门外锋车，又连凤沼相催。 酒到莫辞频举，听清歌、一阕倾杯。 功成日，渺五湖烟月，堪赋归来。 凌云气节，贯日精忠，艰难未许心灰。 芳酒一尊，对君聊为君开。 要识治安非晚，乐得贤、新赋台莱。 愁似雪，喜青天万里，晓霁春回。 须信赤绳系足，朱衣点额终在，休叹淹徊。 梅实槐花，看看便是相催。 座上觥筹交错，玉山峙、莫遣停杯。 濡须好，傥他时富贵，犹冀重来。 水外漫山桃李。 那得个中风味。 一种最怜渠，酒著佳人半醉。 还似。 还似。 惊起午窗春睡。 岁月漂流人易老。 东郊又报春来到。 梅靥柳眉还斗好。 君信道。 衰颜得酒重年少。 对酒邀宾同燕笑。 莫教虚过芳菲了。 咳唾珠玑夸笔妙。 人窈窕。 新声倾坐渔家傲。 系国安危还故老。 鹤书赴陇行当到。 多谢不遗敦雅好。 应信道。 年高德劭如公少。 尊酒论文聊一笑。 肯将苦语夸危了。 落笔君房天下妙。 环窈窕。 清歌一曲渔家傲。 海岱惟青遗一老。 禁垣清切亲曾到。 独直固劳非所好。 谁信道。 才如权相从来少。 把酒自歌还自笑。 醉中万事都齐了。 绝唱清歌仍敏妙。 声窈窕。 行云初遏渔家傲。 高髻堕香鬟。 遗恨眉山。 老年花似梦中看。 厌浥一枝漙晓露，珠泪阑干。 卮酒发酡颜。 休更留残。 满城风雨麦秋寒。 馀馥尚能消酒恶，谁敢包弹。 虚堂响应声，皎月形和影。 春到也须还，长红多紫啼条梗。 况有光风丽日，能消积雪繁霜，青女休言胜。 扶摇借便，请看天池发鹏兴。 人言强汉，治道夸文景。 谁能尧舜其君，远继阿衡圣。 富贵吾所自有，宰相时来则为，自不烦趋竞。 欲寻文会诗盟，得酒且相命。 霞影入瑶觞，酒与馀霞同色。 人共昌朝方永，过觥筹三百。 一枝红皱石榴裙，帘卷篆烟碧。 约我他年湖上，看九华终日。 秋色到东篱，金散菊团香馥。 预借浮觞高会，为作长年祝。 蟹螯如臂酒如渑，橙橘半黄绿。 唱我新词一釂，听尊前丝竹。 花影到酴醿，风过玉卮摇碧。 坐上酒豪诗敌，尽骑鲸仙客。 主人名姓在金瓯，归去定前席。 要见碧桃千岁，看壶中春日。 风揭珠帘夜气清。 香扑尊罍，初见云英。 蓝桥何处旧知名。 今夕相逢，此恨消停。 劝酒嫣然一笑倾。 细意端相，无限娉婷。 曲终犹带绕梁声。 莫辞沈醉，为覆金觥。 宿雨朝寒，芳时又过酴醿了。 舞环歌绕。 应恨金杯小。 零乱霜蕤，点缀青青草。 花间道。 曾遭花恼。 把酒呼晴昊。 古屋衰杨，淡烟疏雨江南岸。 几家村疃。 酒旆还相唤。 短棹扁舟，风横河频转。 柔肠断。 寒鸦噪晚。 天共蒹葭远。 酪浆冷浸金盘粉。 玉友浮新酝。 如君真是酒中仙。 一斗百篇、吟到小池莲。 清风拂拂来纨素。 独擅江南步。 红裙无用妒芳姿。 且把绿罗、争学画长眉。 要识长生辈赤松。 朱颜和绿发，正丰茸。 当年今日堕仙宫。 佳气郁，香霭菊花风。 一醉拚千锺。 小槽新酿美，玉泉浓。 酒酣诗思浩无穷。 云烟烂，题破锦笺红。 云不卷。 浇愁莫放金杯浅。 金杯浅。 新词丽句，要人裁翦。 酒酣思致天同远。 临风捉笔纶巾岸。 纶巾岸。 诗成归去，寒光照晚。 宝山烟霁，金湖波渺，珠帘高卷清霜。 枫叶露痕，荻花风色，人言今日重阳。 芳菊袅秋香。 更榴房斗紫，柑实传黄。 观阁凌空，杯盘照坐独醒狂。 良辰乐事难忘。 正少年游冶，人在任庄。 铜钵探题，金钗当酒，一时绿鬓红妆。 故国黯凄凉。 漫情随水远，兴与云长。 要是致君尧舜，千古继垂裳。 红楼缥缈光风里，熙熙和气欢声。 遏云馀韵最关情。 春山闲淡淡，秋水醉盈盈。 老去自怜心尚在，相逢殊慰劳生。 纹楸聊复戏同枰。 试烦歌一曲，须借酒三行。 朱实盈盈露，黄花细细风。 龙山胜集古今同。 断送一年秋色、酒杯中。 鸭脚供柔白，鸡头荐嫩红。 量吞云梦正能容。 试问具区何处、浙江东。 夹水松篁，一天风露，觉来身在扁舟。 桂花当午，云卷素光流。 起傍篷窗危坐，飘然竟、欲到瀛洲。 人世乐，那知此夜，空际列琼楼。 休休。 闲最好，十年归梦，两眼乡愁。 谩赢得、萧萧华发盈头。 往事不须追谏，从今去、拂袖何求。 一尊酒，持杯顾影，起舞自相酬。 去年同醉黄花下。 采采香盈把。 今年仍复对黄花。 醉里不羞斑鬓、落乌纱。 劝君莫似阳关柳。 飞伴离亭酒。 愿君只似月常圆。 还使人人一月、一回看。 云复衡茅霜雪后。 风吹江面青罗皱。 镜里功名愁里瘦。 闲袖手。 去年长至今年又。 梅逼玉肌春欲透。 小槽新压冰澌溜。 好把升沈分付酒。 光阴骤。 须臾又绿章台柳。 风幸多情开得好。 忍却吹教零落了。 弄花衣上有馀香，春已老。 枝头少。 况又酒醒鶗鴂晓。 一片初飞情已悄。 可更如今纷不扫。 年随流水去无踪，恨不了。 愁不了。 楼外远山眉样小。 小雨清尘淡烟晚。 官柳殢花待暖。 君愁入伤阙眼。 芳草绿、断云归雁。 酒重斟，须再劝。 今夕近、明朝乍远。 到时暗花飞乱。 千里断肠春不管。 艰难时世。 万事休夸会。 官宦误人多，道是也、终须不是。 功名事业，已是负初心，人老也，发白也，随分谋生计。 如今晓得，更莫争闲气。 高下与人和，且觅个、置锥之地。 江村僻处，作个老渔樵，一壶酒，一声歌，一觉醺醺睡。 点酥点蜡。 凭君尽做风流骨。 汉家旧样宫妆额。 流落人间，真个没人识。 佳人误拨龙香觅。 一枝初向烟林得。 被花惹起愁难说。 恰恨西窗，酒醒乌啼月。 清晓方塘开一镜。 落絮飞花，肯向春风定。 点破翠奁人未醒。 馀寒犹倚芭蕉劲。 拟托行云医酒病。 帘卷闲愁，空占红香迳。 青鸟呼君君莫听。 日边幽梦从来正。 楼横北固，尽日厌厌雨。 欸乃数声歌，但渺漠、江山烟树。 寂寥风物，三五过元宵，寻柳眼，觅花英，春色知何处。 落梅呜咽，吹彻江城暮。 脉脉数飞鸿，杳归期、东风凝伫。 长安不见，烽起夕阳间，魂欲断、酒初醒，独下危梯去。 楼雪初消，丽谯吹罢单于晚。 使君千炬起班春，歌吹香风暖。 十里珠帘尽卷。 正人在、蓬壶阆苑。 卖薪买酒，立马传觞，升平重见。 谁识鳌头，去年曾侍传柑宴。 至今衣袖带天香，行处氤氲满。 已是春宵苦短。 且莫遣、欢游意懒。 细听归路，璧月光中，玉箫声远。 双心小萼。 瑞炉慢炷轻烟初著。 清香已透红绡幄。 底事多情，玉笋更轻掠。 鬓云侧畔□眉角。 妆成曾印铅华薄。 几回殢酒襟怀恶。 莺舌偷传，低语教人嚼。 南州独数多名士。 谁富贵、归桑梓。 昼锦如公难比似。 傍湖开径，雨帘云栋，平地居仙子。 行须勋业超青史。 再侍宸帏任非次。 醉袖尽教春酒渍。 明年此会，寿觞欲举，百拜君王赐。 闰馀有何好，一岁两中秋。 霁云卷尽，依旧银汉截天流。 长记芗林堂上，静对小山丛桂，尊俎许从游。 遥想此时兴，不减上南楼。 引玉觞，看金饼，水云头。 醉听哦响，宁羡王粲赋荆州。 此夕翻成愁绝，未斫广寒丹桂，犹衣敝貂裘。 万事付谈笑，斗酒且宽忧。 料峭寒生，知是那番花信。 算来都为，惜花人做恨。 看犹未足，早觉枝头吹尽。 曲栏幽榭，乱红成阵。 酾酒花前，试停杯、与细问。 褪香销粉，问东君怎忍。 韶华过半，谩赢得、几场春困。 厌厌空自，为花愁损。 昔在仁皇当极治。 南极星宫，曾降为嘉瑞。 犹有画图传好事。 身材只恐君今是。 对酒不妨同看戏。 他日功名，晏子堪为比。 更愿远孙逢九世。 安排君在鸡窠里。 送人归后酒醒时，睡不稳、衾翻翠缕。 应将别泪洒西风，尽化作、断肠夜雨。 卸帆浦溆。 一种恓惶两处。 寻思却是我无情，便不解、寄将梦去。 后堂芳树阴阴见。 疏蝉又还催晚。 燕守朱门，萤粘翠幕，纹蜡啼红慵剪。 纱帏半卷。 记云亸瑶山，粉融珍簟。 睡起援毫，戏题新句谩盈卷。 睽离鳞雁顿阻，似闻频念我，愁绪无限。 瑞鸭香销，铜壶漏永，谁惜无眠展转。 蓬山恨远。 想月好风清，酒登琴荐。 一曲高歌，为谁眉黛敛。 疏疏数点黄梅雨。 殊方又逢重五。 角黍包金，草蒲泛玉，风物依然荆楚。 衫裁艾虎。 更钗凫朱符，臂缠红缕。 扑粉香绵，唤风绫扇小窗午。 沈湘人去已远，劝君休对酒，感时怀古。 慢啭莺喉，轻敲象板，胜读离骚章句。 荷香暗度。 渐引入陶陶，醉乡深处。 卧听江头，画船喧叠鼓。 打窗急听□然汤。 沈水剩熏香。 冷暖旋投冰碗，荤膻一洗诗肠。 酒醒酥魂，茶添胜致，齿颊生凉。 莫道淡交如此，於中有味尤长。 秾李夭桃堆绣。 正暖日、如熏芳袖。 流莺恰恰娇啼。 似为劝、百觞进酒。 少年未用称遐寿。 愿来岁、如今时侯。 相将得意皇都，同携手、上林春昼。 看灯花尽落。 更欲换，门外初听剥啄。 一尊赴谁约。 甚不知早暮，忒贪欢乐。 嗔人调谑。 饮芳容、索强倒恶。 渐娇慵不语，迷奚带笑，柳柔花弱。 难藐。 扶归鸳帐，不褪罗裳，要人求托。 偷偷弄搦。 红玉软，暖香薄。 待酒醒枕臂，同歌新唱，怕晓愁闻画角。 问昨宵、可㬠归迟，更休道著。 听梅花再弄。 残酒醒，无寐寒衾愁拥。 凄凉谁与共。 谩赢得，别恨离怀千种。 拂墙树动。 更晓来、云阴雨重。 对伤心好景，回首旧游，恍然如梦。 欢纵。 西湖曾是，画舫争驰，绣鞍双控。 归来夜中。 要银烛，卸金凤。 到而今，谁拈花枝同载，谁酌酒杯笑捧。 但逢花对酒，空祗自歌自送。 见兰枯菊悴。 □寂寞，天与春风来至。 梅梢弄晴蕊。 似於人，装点十分和气。 吴头楚尾。 听民谣、欢声鼎沸。 总扶携□手，嬉游鼓腹，顿忘愁悴。 谁比。 承流宣化，问俗观风，一时双美。 笙歌宴启。 交酬献，尽沈醉。 □□□，行看宸庭同拜，归向天街并辔。 对西湖把酒，应须共谈旧治。 楚乡易得天时恶。 风雨长如约。 不道有幽人，衣带秋深，犹自悬鹑索。 招呼朋侣如花萼。 有酒须同酌。 世态任凋疏，却爱黄花，不似群花落。 金铃玉屑嫌非巧。 生作文鸳小。 西帝也多情，偷取佳名，分付闲花草。 渊明手把谁携酒。 羞把簪乌帽。 寄与绮窗人，百种妖娆，不似酴醿好。 淋漓尽日黄梅雨。 断送春光暮。 目断向高楼，持酒停歌，无计留春住。 扑人飞絮浑无数。 总是添愁绪。 回首问春风，争得春愁，也解随春去。 迤逦韶华将半。 桃杏匀於染。 又还撩拨、春心倍凄黯。 准拟□□狂吟，可怜无复当年，酒肠文瞻。 倦游览。 憔悴羞窥鸾鉴。 眉端为谁敛。 可堪风雨、无情暗亭槛。 触目千点飞红，问春争得春愁，也随春减。 柳暗藏鸦，花深见蝶，物华如绣。 情多思远，又是一番清瘦。 忆前回、庭榭来春，个人预约同携手。 恨迟留，载酒期程，孤负踏青时候。 搔首。 双眉暗斗。 况无似今年，一春晴昼。 风﹀雨︽。 直得□时迤逗。 想闲窗、针线倦拈，寂寞细拈酴醿嗅。 待还家、定自冤人，泪粉盈襟袖。 酒阑未放宾朋散。 自拈冰芽教旋碾。 调膏初喜玉成泥，溅沫共惊银作线。 已知於我情非浅。 不必宁宁书碗面。 满尝乞得夜无眠，要听枕边言语软。 鸳瓦霜明，绣帘烟暖，和气容与。 云想衣裳，风清环佩，拥翠娥扶步。 蓬山远别，仙班知是，有客旧同俦侣。 朅来到、人间又也，爱他相门荣遇。 清秋菊在，小春梅绽，正是年华好处。 酒满瑶觞，歌翻金缕，莫放行云去。 已随夫贵，仍因儿显，两国看齐楚。 此时对、生朝听我，却称寿语。 黄叶缤纷，碧江清浅，锦水秋暮。 画鼓冬冬，高牙飐飐，离棹无由驻。 波声笳韵，芦花蓼穗，翻作别离情绪。 须知道、风流太守，未尝恝情来去。 那堪对此，来时单骑，去也文鸳得侣。 绣被熏香，蓬窗听雨，还解知人否。 一川风月，满堤杨柳，今夜酒醒何处。 调疏呵，双栖正稳，慢摇去橹。 风褪柔英，雨肥繁实，又还如豆。 玉核初成，红腮尚浅，齿软酸微透。 粉墙低亚，佳人惊见，不管露沾襟袖。 折一枝、钗头未插，应把手捘频嗅。 相如病酒，只因思此，免使文君眉皱。 入鼎调羹，攀林止渴，功业还依旧。 看看飞燕，衔将春去，又是欲黄时候。 争如向、金盘满捧，共君对酒。 月堕霜飞。 隔窗疏瘦，微见横枝。 不道寒香，解随羌管，吹到屏帷。 个中风味谁知。 睡乍起、乌云任敧。 嚼蕊挼英，浅颦轻笑，酒半醒时。 灼灼红榴，垂垂绿柳，庭户清和。 罗绮香中，十分春酒，几叠高歌。 遐龄欲问如何。 记平日、阴功数多。 千载今朝，笑看池面，龟戏青荷。 小阁深沈，酒醺香暖，容易眠熟。 梦入仙源，桃红似火，李莹如玉。 觉来几许悲凉，记永夜、传杯换烛。 绣被熏香，宝钗落枕，同论心曲。 灯月交光，笙簧递响。 繁华依旧升平样。 心期休卜紫姑神，文章曾照青藜杖。 歌落梁尘，酒摇鳞浪。 暂还南国同邀赏。 明年侍辇向端门，却瞻日表青霄上。 湖上风光直万金。 芙蓉并蒂照清深。 须知花意如人意，好在双心同一心。 词共唱，酒俱斟。 夜阑扶醉小亭阴。 当时比翼连枝愿，未必风流得似今。 不学真空不学仙。 不居尘市不居山。 时沽鲁酒供诗兴，莫管吴霜点鬓斑。 只麽去，几时还。 岂知魂梦□□间。 凭君休作千年调，到处惟□一味闲。 行看不足。 坐看不足。 柳条短、斜倚春风，海棠睡、醉敧红玉。 清堪掬。 桃李漫山，真成粗俗。 遥夜几番相属。 暗魂飞逐。 深酌酒、低唱新声，密传意、解回娇目。 知谁福。 得似风流，可伊心曲。 香消烬歇。 换沈水重燃，薰炉犹热。 银汉坠怀，冰轮转影，冷光侵毛发。 随分且宴设。 小槽酒，真珠滑。 渐觉夜阑，乌纱露濡，画帘风揭。 清绝。 轻纨弄月。 缓歌处、眉山怨叠。 持杯须我醉，香红映脸，双腕凝霜雪。 饮散晚归来，花梢指点流萤灭。 睡未稳，东窗渐明，远树又闻鶗鴂。 向虚靖晨起。 朝元意达，冲漠怡怡。 三天澄映，九光霁碧，如有鹤舞鸾飞。 泛空际。 瑶室明辉。 动与真期。 至理常寂，户庭无远，欣欣端比。 侍宴日在瑶池。 师友多闲，抱琴沽酒度曲，笑采华芝。 九节倚筇时。 何须钓月眠石，寻觅占渊静逸。 乐修持。 澹然灵府泳真谛。 怡养丹光里。 春已收功，自育火枣交梨。 梅拥繁枝，香飘翠帘，钧奏严陈华宴。 诚孝感南极，老人星垂眷。 东朝功崇庆远，享五福、长乐金殿。 兹时寿协七旬，庆古今来稀见。 慈颜绿发看更新，玉色粹温，体力加健。 导引冲和气，觉春生酒面。 龙章亲献龟台祝，与中宫、同诚欢忭。 亿万斯年，当蓬莱、海波清浅。 画幕明新晓。 晴日薄，小春微动花柳。 宸闱荐祉，东朝诞育，载光坤厚。 朱颜内鼎丹就。 喜自得、长生妙有。 奉冕旒、衣彩坤珍，同耀帕罗珠袖。 钧奏。 翠羽帘垂，三千粉色，花明如绣。 歌声缓引，梁尘暗落，五云凝昼。 龙香绕斟芳酒。 尽夜饮、何妨禁漏。 万万载、常向慈宁，俱献圣寿。 红染芙蓉。 似晓霞丽日，秋满珠宫。 瑞彩朝来，都做和气葱葱。 共庆龟台降祉，化均凤历同风。 升平助阴化，奉养馀闲，翰墨鸾龙。 群仙移彩仗，尽红妆玉带，乐震霜空。 响入千岩，芳桂香散房栊。 劝寿天颜有喜，奉觞雁序雍容。 蟠桃待从此，岁岁今朝，荐酒瑶锺。 芙蓉凝露青霞护，朝日绮疏风细。 正是中秋，时候喜逢，中宫葱葱佳气。 云龙庆会。 赞真主当阳，辅成天地。 暇日琴书，暂闲蚕馆见贤志。 嫔嫱衣罗乍试。 尽趋椒殿，喜芳绣筵初启。 酒面腾红，香烟罩碧，恩满六宫金翠。 何妨绛烛。 任花敧玉侧，劝教沈醉。 凤阙龙楼，夜色凉如水。 阆苑喜新晴。 正桂华、飘下太清。 宝篽凉秋，梦祥明月，天开辅盈成。 宫闱女职遵慈训，见海宇仪型。 奉东朝、晨夕趋承。 化内外、咸知柔顺，已看彤管赋和平。 宴坤宁。 香腾金猊，烟暖秘殿彩衣轻。 六乐丝竹，绕云萦水，总按新声。 天临帝幄，亲颁寿酒，恩意兼勤。 雁行缀、宰府殊荣。 愿万亿斯年，南山并永，坤厚赞尧明。 喜雨薰泛景，翠云低柳。 正凉生殿阁，梅润晓天，暑风时候。 应乘乾、彩虹流渚，惊电绕、璇霄枢斗。 大业辉光，益建火德，梯航四海尽奔走。 六府焕修，多方平定，寰宇歌元首。 凝九有。 三辰拱北，万邦孚佑。 对祥烟、霁色清和，凤韶九成仪昼。 听山声、响传呼舞，腾紫府、香浓金兽。 禁篽升平，慈闱燕适，褘衣共上玉觞酒。 齐奉舜图，南山同永，合殿备金奏。 祝圣寿。 圣寿无疆，两仪并久。 小梅凝秀色，泛霁霭晴和，春容初透。 璇霄降仙格，觉葱葱佳气，先惊花柳。 芝兰户牖。 庆禀质、天长地久。 有当熊避辇，嘉声懿德，六宫居右。 清昼。 文箫仪凤，妙舞低云，缓锵钧奏。 香传绣幄，腾飞雾，上金兽。 愿千龄遐算，三宫慈爱，长亭兹辰劝酒。 向瑶台阆苑，芳音永嫔万寿。 东风扬暖，渐是春半，海棠丽烟径。 似蜀锦晴展，翠红交映。 嫩梢万点胭脂，移西溪、浣花真景。 濛濛雨，黄鹂飞上，数声宜听。 风定。 朱阑夜悄，蟾华如水，初照清影。 喜浓芳满地，暗香难并。 悄如彩云光中，留翔鸾、静临芳镜。 携酒去、何妨花边露冷。 宝苑明春，青霞射晚，六幕云闲风静。 茂林修竹昂霄，素月照人澄莹。 梅花十顷，递暗香、琼瑶真景。 散万斛金莲，崇山秀岭，尽开花径。 真个好、月灯相映。 真个乐、圣驾游幸。 四部箫韶，群仙奏乐，万光耀境。 玉华不夜，向洞天、暖烟回冷。 好大家、酒色醺醺，任教漏移花影。 秋色宫庭，黄花禁篽，西风乍透罗衣。 龙山意渐爽，瑶砌叶初飞。 喜天宇、明洁晓晴时。 翠楼都卷帘帷。 奉宴赏，菊英环坐，金玉成围。 凭阑海山万里，登望处，休论戏马台池。 揽幽芳、泛酒面香凝，携手与、仙姿共游嬉。 从他纱帽频敧。 并宝马，何妨归路，月挂天西。 拱皇图，御宝历，上圣垂衣。 旰食亲万机。 海宇熙熙。 登寿域，瑞霞彩云常捧日。 花阴麦垅四民齐。 宫卫仗肃，阆苑瑶池。 台殿倚晴晖。 当盛际。 风俗美。 寻胜事。 人物总游嬉。 太平何处，知不摇征旗摇酒旗。 四方感格臻上瑞。 官家闲暇宴芳菲。 千万岁。 嘉会明盛时。 密幄阴阴，正嘉花嘉木，尽成新翠。 蕙圃过雨，牡丹初歇，怎见浅深相倚。 好称花王侍。 秀层台、重楼明丽。 九重晓，狂香浩态，暖风轻细。 堪想诗人赠意。 喜芳艳卿云，嫩苞金蕊。 要看秀色，收拾韶华，自做殿春天气。 与持青梅酒，趁凝伫、晚妆相对。 且频醉，芳菲向阑可惜。 玉井生寒，正枫落吴江，冷侵罗幕。 翠云翦叶，紫锦攒花，暗香遍熏珠阁。 瑞非兰麝比，氤氲清彻寥廓。 向燕寝，团团秀色，巧宜围却。 宝槛浓开对列，蜂共蝶多情，未知花萼。 爱玩置向窗几，时时更碾，建春浇著。 最是关情处，惊梦回、酒醒初觉。 楚梅早，前村任他暗落。 中春膏雨歇，雕阑晓，最好海棠时。 正新梢吐绿，万苞凝露，暖铺云锦，香点胭脂。 向枝上，绪风开秀色，桃李尽成蹊。 朱唇晕酒，脸红微透，翠纱轻卷，红映丰肌。 严宸风光主，临赏处，玉殿丽日迟迟。 天与造化西蜀，浓艳芳菲。 待绣帘卷起，欢奉长乐，内梱多闲，同宴椒闱。 须是对花满酌，不醉无归。 清明池馆，芳菲渐晚，晴香满架笼永昼。 翠拥柔条，玉铺繁蕊，袅袅舞低襟袖。 秀蓓凝浩露，疑挂六铢衣绉。 檀点芳心，体薰清馥，粉容宜拈春风手。 肯与芝兰共嗅。 向夜阑凝月，洞户花、别是素芳依旧。 翦取长梢，青蛟喷雪，挽住晓云争秀。 楼上人未去，常恐风欺雨瘦。 红绡收取，举觞犹喜，窨得醺醺酒。 乍喜惠风初到，上林翠红，竞开时候。 四吹花香扑鼻，露裁烟染，天地如绣。 渐觉南薰，总冰绡纱扇避烦昼。 共游凉亭消暑，细酌轻讴须酒。 江枫装锦雁横秋，正皓月莹空，翠阑侵斗。 况素商霜晓，对径菊、金玉芙蓉争秀。 万里彤云，散飞霙，炉中焰红兽。 便须点水傍边，最宜著酉。 鸳瓦霜浓，兽炉烟冷，琐窗渐明。 芙蓉红晕减，疏篁晓风清。 睡觉犹眠，怯新寒，仍宿酒，尚有馀酲。 拥闲衾。 先记早梅糁糁，流水泠泠。 须记岁月堪惊。 最难管、苍华满镜生。 心地常自乐，谁能问枯荣。 一味情尘、揩摩尽，人间世，更没亏成。 惟萧散，眠食外，且乐升平。 绿结阴浓，渐南风初到、旧家庭院。 细麦落花，圆荷浮叶，翠径受风新燕。 乍晴还雨香罗怯，惜柳絮、已将春远。 最好处，清和气暖，喜拈轻扇。 好对层轩邃馆。 供极目晴云，晓江横练。 煮酒试尝，梅子团青，草草也休辞劝。 待等闲暇寻胜去，又闲事、有时萦绊。 且趁取良辰，醉后莫管。 秀木撑空，凝云藏岫，处处群山横翠。 霜风冽面，酒力潜消，征辔暂指天际。 红叶黄花，水光山色，常爱晓云晴霁。 念尘埃眯眼，年华易老，觉远行非易。 常自感、羽客难寻，蓬莱难到，强作林泉活计。 鱼依密藻，雁过烟空，家信渐遥千里。 还是关河冷落，斜阳衰草，苇村山驿。 又鸡声茅店，鸦啼露井重唤起。 半阴未雨。 霁晓寒、轻烟薄暮。 乍过了挑青，名园深院，把酒偏宜细步。 满槛梅花，绕堤溪柳，径暖迁莺相语。 春澹澹，渐觉清明，相傍小桃才吐。 凝伫。 山村水馆，难堪羁旅。 甚觑著花开，频惊屈指，谩写奚奴丽句。 幸有家山，青鸾应报，为我整齐歌舞。 一任待，醉倚群红，花沾酒污。 春点烟红，露晞新绿，土膏渐香。 散懒慵情性，寻幽选静，一筇烟雨，几处松篁。 恨我求闲，已成迟暮，石浅泉甘难屡尝。 犹堪去，向清风皓月，南涧东冈。 如今雁断三湘。 念酒伴、不来梅自芳。 幸隐居药馆，孙登啸咏，从容云水，无负年光。 且共山间，琴书朋旧，时饮无何游醉乡。 归常是，趁前村桑柘，犹挂残阳。 东风冉冉迟芳昼。 渐黄缀、疏疏柳。 为惜春来通安否。 可能相就，径须图醉，莫问伤春瘦。 陶然共酌新醅酒。 咏好句、须还凤楼手。 唱了新词归来后。 琐窗香暗，语声和笑，喜入灯花秀。 宝筝偏劝酒杯深。 歌舞乍沈沈。 秀指十三弦上，挑吟击玉锵金。 牙台锦面，轻移雁柱，低转新音。 妙是不须银甲，向人说尽芳心。 百年强半。 高秋犹在天南畔。 幽怀已被黄花乱。 更恨银蟾，故向愁人满。 招呼诗酒颠狂伴。 羽觞到手判无算。 浩歌箕踞巾聊岸。 酒欲醒时，兴在庐仝碗。 十年目断鲸波阔。 万里相逢歌怨咽。 髻鬟春雾翠微重，眉黛秋山烟雨抹。 小槽旋滴真珠滑。 断送一生花十八。 醉中扶上木肠儿，酒醒梦回空对月。 深深花院。 雨虐风饕遍。 只欠画屏并羽扇。 谁领略春风面。 愁须诗酒相禁。 少陵底事慵吟。 不是为梅牵兴，怕渠恼乱春心。 落日旌旗，清霜剑戟，塞角声唤严更。 论兵慷慨，齿颊带风生。 坐拥貔貅十万，衔枚勇、云槊交横。 笑谈顷，匈奴授首，千里静欃枪。 荆襄，人按堵，提壶劝酒，布谷催耕。 芝夫荛子，歌舞威名。 好是轻裘缓带，驱营阵、绝漠横行。 功谁纪，风神宛转，麟阁画丹青。 东风捏就腰儿细。 系滴粉裙儿不起。 从来只惯掌中看，怎忍在、烛花影里。 酒红应是铅华褪。 暗蹙损、眉峰双翠。 夜深点緉绣鞋儿，靠那个、屏风立地。 远山一带，溯晴空、极目天涯浮白。 枫落鸦翻谈笑处，不觉云涛横席。 酒病方苏，睡魔犹殢，一扫无留迹。 吴帆越棹，恍然飞上空碧。 长记草赋梁园，凌云笔势，倒三江秋色。 对此惊心空怅望，老作红尘闲客。 别浦烟平，小楼人散，回首千波寂。 西风归路，为君重喷霜笛。 翠盖参差森玉柄。 迎风浥露香无定。 不著尘沙真体净。 芦花径。 酒侵酥脸霞相映。 棹拨木兰烟水暝。 月华如练秋空静。 一曲悠扬沙鹭听。 牵清兴。 香红已满蒹葭艇。 回头却望尘寰去。 喧画堂箫鼓。 整云鬟、摇曳青绡，爱一曲柘枝舞。 好趁华封盛祝笑，共指南山烟雾。 蟠桃仙酒醉升平，望凤楼归路。 贵客之名从此有。 多谢风流，飞驭陪尊酒。 持此一卮同劝后。 愿花长在人长寿。 嘉客之名从此有。 多谢风流，飞驭陪尊酒。 持此一卮同劝后。 愿花长在人长寿。 素客之名从此有。 多谢风流，飞驭陪尊酒。 持此一卮同劝后。 愿花长在人长寿。 幽客之名从此有。 多谢风流，飞驭陪尊酒。 持此一卮同劝后。 愿花长在人长寿。 野客之名从此有。 多谢风流，飞驭陪尊酒。 持此一卮同劝后。 愿花长在人长寿。 雅客之名从此有。 多谢风流，飞驭陪尊酒。 持此一卮同劝后。 愿花长在人长寿。 净客之名从此有。 多谢风流，飞驭陪尊酒。 持此一卮同劝后。 愿花长在人长寿。 仙客之名从此有。 多谢风流，飞驭陪尊酒。 持此一卮同劝后。 愿花长在人长寿。 寿客之名从此有。 多谢风流，飞驭陪尊酒。 持此一卮同劝后。 愿花长在人长寿。 清客之名从此有。 多谢风流，飞驭陪尊酒。 持此一卮同劝后。 愿花长在人长寿。 近客之名从此有。 多谢风流，飞驭陪尊酒。 持此一卮同劝后。 愿花长在人长寿。 熊罴嘉梦，风云享会，磻溪应卜之年。 黄菊萃英，红萸酿馥，安排预赏芳筵。 环佩拥神仙。 向粉额两字，金缕红鲜。 最好花裀展处，双凤舞翩翩。 人人竞擘香笺。 璨珠玑溢目，祝颂无边。 彭祖一分，庄椿十倍，千秋未足多言。 日驭且停鞭。 把燕闲欢乐，分付壶天。 笑享亲朋岁岁，春酒庆团圆。 玉阙朝回，沙堤烟晓，碧幢光动军容。 虎符熊轼，行指七闽中。 假道吾乡我里，挥金事、思蹑前踪。 倾怀处，萤窗雪案，犹说昔年同。 相看，俱老大，襟期道义，不为王公。 念儿时聚戏，今已成翁。 敢借玉壶美酒，还为寿、金盏翻红。 仍频祝，中书二纪，寰海振淳风。 鹤冷风亭，鸿迷烟渚，晓来雪意填空。 酿成佳瑞，端为兆年丰。 况有神娲妙手，调和得、云彩皆同。 楼台上，铺琼缀玉，随步广寒宫。 天公。 开地轴，八紘混一，莫辨堤封。 又须教、归禽狡兽沈踪。 坐见花敷万木，谁知道、春已输工。 三杯酒，西湖父老，相与话时雍。 年来减却风情大。 百样收心待不作。 恰恨仙翁停画舸。 雪中把酒，美人频为，浅破樱桃颗。 清歌谁许阳春和。 悄不放、遥空片云过。 惊落梁尘浑可可。 一声啭处，故园春近，桃李还知麽。 才过元夕。 送宴赏未阑，欢娱无极。 且莫收灯，仍休止酒，留取凤笙龙笛。 金马玉堂学士，当此同开华席。 最堪爱，是兰膏光在，金釭连壁。 难觅。 交欢处，杯吸百川，雅量皆勍敌。 老子衰迟，居然怀感，厚意怎生酬得。 况已倦游客路，一志归安泉石。 但屈指，愿诸贤衮绣，联飞鹏翼。 谯门残月。 正画角晓寒，梅花吹彻。 瑞日烘云，和风解冻，青帝乍临东阙。 暖响土牛箫鼓，夹路珠帘高揭。 最好是，看彩幡金胜，钗头双结。 奇绝。 开宴处，珠履玳簪，俎豆争罗列。 舞袖翩翻，歌声缥缈，压倒柳腰莺舌。 劝我应时纳祜，还把金炉香爇。 愿岁岁，这一卮春酒，长陪佳节。 雪消春浅。 听爆竹送穷，椒花待旦，系马合簪，鸣鸦列炬，几处玳筵开宴。 介我百千眉寿，齐捧玉壶金盏。 最奇绝，是小桃新坼，争妍粉面。 女伴。 频告语，守岁通宵，莫放笙歌散。 酒晕朝霞，寒欺重翠，却忆凤屏香暖。 笑拂满身花影，遥指珠帘深院。 待到了，道一声稳睡，明年相见。 曾到蟾宫，玉轮乞得长随手。 数声轻叩。 已有锵琼玖。 最好长清，浑不惊秋候。 歌阑后。 那回辞酒。 笑把遮檀口。 祝寿祝寿。 筵开锦绣。 拈起香来玉也似手。 拈起盏来金也似酒。 祝寿祝寿。 命比乾坤久。 长寿长寿。 松椿自此碧森森底茂。 乌兔从他汨轳轳底走。 长寿长寿。 霁光春未晓。 拥绛蜡攒星，霜蹄轻袅。 皇居耸云杪。 霭祥烟瑞气，青葱缭绕。 金门羽葆。 听胪唱、千官并到。 庆三朝、雉扇开时，拜舞仰瞻天表。 荣耀。 万方图籍，四裔明王，赆賝珍宝。 椒盘颂好。 称寿斝，祝难老。 更传宣锡坐，钧天妙乐，声遏行运缥缈。 逗归来、酒晕生霞，此恩怎报。 一箭舜弦风，向晓来、轻寒初报麦秀。 蝶股歇花须，韶光老，莺声倦闻呼友。 池塘绿暗，数竿粉节天然瘦。 对兹美景，爱清歌妙曲，千锺芳酒。 谁知别是壶中，缭画阁朱栏，烟谷云岫。 三岛十洲东，青霄上，神工幻成岩窦。 瑶台阆苑，翠旌羽葆频相就。 世凡洗断，教乌兔从今，迟迟飞走。 玉屑轻盈，鲛绡霎时铺遍。 看仙娥、骋些神变。 咄嗟间，如撒下、真珠一串。 火方然，汤初滚、尽浮锅面。 歌楼酒垆，今宵任伊索唤。 那佳人、怎生得见。 更添糖，拚折本、供他几碗。 浪儿门，得我这些方便。 符箓玉搔头，艾虎青丝鬓。 一曲清歌倒酒莲，尚有香蒲晕。 角簟碧纱厨，挥扇消烦闷。 唯有先生心地凉，不怕炎曦近。 霁天风露好。 乍暑退西郊，凉生秋早。 银潢炯云杪。 拥香车鹊翅，凌波初到。 清歌缥缈。 凭危阁、新蟾吐曜。 有盈尊美酒，蛛丝钿合，拜舞竞分天巧。 堪笑。 世间痴绝，不识人中，拙是珍宝。 多愁易老。 都缘是，不闻道。 骋些儿机智，遭他驱使，毕竟辛勤到了。 又何如，百事无能，是非较少。 池台非雾。 缥缈双溪路。 家在江南佳丽处。 看取谢公风度。 蟠桃酒酝千秋。 金焦欲上迟留。 笑待锦花裀上，双鸾舞彻梁州。 南阳宾友。 道旧须尊酒。 一曲为公千岁寿。 弦索春风纤手。 忠谋黼黻明昌。 英词锦绣甘肠。 帝所盛推颇牧，人间尤重班扬。 东篱寿菊金犹浅。 对南山、把酒开新宴。 绛阙丛霄，玉书丹篆。 坐间俱是神仙伴。 童颜绿发何曾变。 喜婴儿姹女交相恋。 寄语诗翁，茱萸重看。 明年此会人人健。 腊月正当三十夜，几人到此惺惺。 一轮明月本圆明。 朗然无挂碍，何用问前程。 况有长生真秘□，岁华虽换休惊。 但将歌酒乐升平。 尘缘如未了，明日贺新正。 梅萼冰融，柳丝金浅，绪风还报初春。 木君青旆，猎猎下苍旻。 亲捧虚皇妙旨，将枯朽、咸与维新。 须臾见，芳郊乐圃，生气遍无垠。 青丝，行白玉，一杯介寿，红浪粼粼。 便安排歌舞，蝶翅莺唇。 别有神仙窟宅，乾坤内、充满氤氲。 功成处，花开不老，酒熟镇甘醇。 自古圣贤皆寂寞，祗教饮者留名。 万花丛里酒如渑。 池台仍旧贯，歌管有新声。 欲识醉乡真乐地，全胜方丈蓬瀛。 是非荣辱不关情。 百杯须痛饮，一枕拚春酲。 瑞烟笼绣幕。 正玳席欢燕，觥筹交错。 高情动寥廓。 恣清谈雄辩，珠玑频落。 锵锵妙乐。 且赢取、升平快乐。 又何辞、醉玉颓山，是处有人扶著。 追念抟风微利，画饼浮名，久成离索。 输忠素约。 没材具，漫担阁。 怅良辰美景，花前月下，空把欢游蹉却。 到如今、对酒当歌，怎休领略。 桃李繁华，芰荷清净，景物相继。 霜后橙黄，雪中梅绽，迤逦春还至。 寻思天气，寒暄凉燠，各有一时乐地。 如何被、浮名牵役，此欢逐成抛弃。 如今醒也，扁舟短棹，更有篮舆胡倚。 到处为家，山肴社酒，野老为宾侣。 三杯之后，吴歌楚舞，忘却曳金穿履。 虽逢个、清朝贵客，也须共来一醉。 柴作疏篱，茅编小屋，绕堤苦竹黄芦。 老翁蜗处，却自乐清虚。 理钓何妨钩直，据琴又、不管弦无。 逍遥处，都捐世虑，忘我亦忘渠。 雨馀。 添美景，眉横山妩，脸媚花腴。 笑凡间粉黛，浓抹轻涂。 客至三杯薄酒，欲眠后、一枕蘧蘧。 起来见，龟翻鹤舞，却是寿星图。 真隐先生，家居近在东湖。 茅屋三椽，自有一种清虚。 秫来酿酒，便无后、也解赊沽。 只愁客至，不能拚此芳壶。 且乐天真，醉乡里、无限欢娱。 时倚花枝，困来著枕蘧蘧。 回观昨梦，徒然使、心剿形癯。 始知今日，得闲却是良图。 忆昔来时双髻小，如今云鬓堆鸦。 绿窗冉冉度年华。 秋波娇殢酒，春笋惯分茶。 居士近来心绪懒，不堪老眼看花。 画堂明月隔天涯。 春风吹柳絮，知是落谁家。 说似当年老季伦。 君家虽富客常贫。 何曾一笑任吾真。 酒满罢留天下士，词新空赋坐中春。 谁能绝笔更书麟。 襟韵绝纤尘，炯炯夜光明月。 合是紫荷持橐，侍丹墀清切。 暗香疏影想公家，人与梅超绝。 酒罢帝城早去，占百花先发。 练江风静，卧冰奁百尺，朱阑飞入。 江远浮天天在水，水满半天云湿。 白鸟明边，青山断处，眼冷江头立。 月明潮上，苇间渔唱声急。 几度吹老苹花，野香无数，欲寄应难及。 天借诗人供醉眼，尊俎一时收拾。 竹里行厨，花间步障，风雨生呼吸。 酒阑歌罢，钓船先具蓑笠。 云洒清江江上船。 一钱何得买江天。 催短棹，去长川。 鱼蟹来倾酒舍烟。 青草开时已过船。 锦鳞跃处浪痕圆。 竹叶酒，柳花毡。 有意沙鸥伴我眠。 扁舟小缆荻花风。 四合青山暮霭中。 明细火，倚孤松。 但愿尊中酒不空。 侬家活计岂能明。 万顷波心月影清。 倾绿酒，糁藜羹。 保任衣中一物灵。 远水无涯山有邻。 相看岁晚更情亲。 笛里月，酒中身。 举头无我一般人。 人间世，偶然攘臂来游。 何须恁、乾坤角抵，又成冷笑俳优。 且宽心、待他天命，谩鼓舌、夸吾人谋。 李广不侯，刘蕡未第，千年公论合谁羞。 往矣瓦飘无意，甑堕懒回头。 真堪笑，直钩论议，圆枘机筹。 幸斯道、元无得丧，壮心岂有沈浮。 好温存、困中节概，莫冷落、穷里风流。 酒滴珍珠，饭钞云子，醉饱卧信缘休。 归去也，幅巾谈笑，卒岁且优游。 循环事，亡羊须在，失马何忧。 名利场中空扰扰。 十年南北东西道。 依旧缘山尘扑帽。 空懊恼。 羡他陶令归来早。 归去来兮秋已杪。 菊花又绕东篱好。 有酒一尊开口笑。 虽然老。 玉山犹解花前倒。 小桃小杏红，和雨和烟瘦。 不是点燕脂，素面偏宜酒。 也是惯伤春，可惜闲时候。 正要画眉人，与作双蛾斗。 斟别酒，问东君。 一年一度一回新。 看百花，飘舞茵。 斟别酒，问行人。 莫将别泪裛罗巾。 早归来，依旧春。 绣阁和烟飞絮，粉墙映日吹红。 花花柳柳成阴处，休恨五更风。 絮点铺排绿水，红香收拾黄蜂。 留春尽道能留得，长在酒杯中。 绿杨庭院觉深沈。 曾听一莺吟。 今夜却成容易，双莲步步摇金。 歌声暂驻，颦眉又去，无计重寻。 应恨玉郎殢酒，教人守到更深。 九九之年逢降庆，生年生日同时。 金花紫诰鬓银丝。 乞身香火地，日戏老莱衣。 浑舍集成千岁会，子孙三世庭闱。 共将春酒祝金卮。 蟠桃三月暮，莫怪看花迟。 裹帽拈吟须。 我是蓬莱旧酒徒。 除了茅君谁是伴，麻姑。 洞里仙浆不用沽。 弱水渺江湖。 醉里笙歌醉里扶。 纵饮菊潭餐菊蕊，茱萸。 医得人间瘦也无。 向吴天万里、一叶归舟。 岁月尽悠悠。 有清歌一曲，醉中自笑，酒醒还愁。 几度春莺啭午，塞雁横秋。 渔笛蓑衣底，依旧勾收。 多谢飞来双鹤，□水边林下，伴我遨游。 笑老莱晨昏，色笑为亲留。 有向来、素琴三尺，枕一编、周易在床头。 君知否，家山梦寐，浑胜瀛洲。 潋滟云霞，空濛雾雨，长堤柳色如茵。 问西湖何似，粉面初匀。 尽道软红香土，东华风月俱新。 旧游如梦，尘缘未断，几度逢春。 蓬莱阁上，风流二老，相携把酒论文。 最好是、四娘桃李，约近东邻。 别后使君须鬓，十分白了三分。 是人笑道，醉中文字，更要红裙。 红粉里，绛金裳。 一卮仙酒艳晨妆。 醉温柔，别有乡。 清暑殿，藕风凉。 鸡头擘破误君王。 泣梨花，春梦长。 郁孤台上立多时。 烟晚暮云低。 山川城郭良是，回首昔人非。 今古事，只堪悲。 此心知。 一尊芳酒，慷慨悲歌，月堕人归。 梧叶飘黄，万山空翠，断霞流水争辉。 正金风西起，海燕东归。 凭栏不见南来雁，望故人、消息迟迟。 木樨开后，不应误我，好景良时。 只念独守孤帏。 把枕前嘱付，一旦分飞。 上秦楼游赏，酒殢花迷。 谁知别后相思苦，悄为伊、瘦损香肌。 花前月下，黄昏院落，珠泪偷垂。 人生行乐，算一春欢赏，都来几日。 绿暗红稀春已去，赢得星星头白。 醉里狂歌，花前起舞，拚罚金杯百。 淋漓宫锦，忍辜妖艳姿色。 须信殿得韶光，只愁花谢，又作经年别。 嫩紫娇红还解语，应为主人留客。 月落乌啼，酒阑烛暗，离绪伤吴越。 竹西歌吹，不堪老去重忆。 溪山多胜事，诗酒辨清游。 主人为我，增茸台榭足凝眸。 仿佛玉壶天地，隐见瀛洲风月，千首傲王侯。 谁与共登眺，公子气横秋。 记当年，曾共醉，庾公楼。 一杯此际，重话前事逐东流。 多谢兼金清唱，更拟重阳佳节，挼菊任扶头。 但愿身长健，浮世拚悠悠。 更漏迢迢，乍寒天气，画烛对床。 正井梧飘砌，边鸿度月，故人何处，水远山长。 老去功名，年来情绪，宽尽寒衣销旧香。 除非是，仗蛮笺象管，时伴吟窗。 词章。 莫话行藏。 且喜见捷书来帝乡。 看锐师云合，妖氛电扫，随堤宫柳，依旧成行。 梦绕他年，青门紫陌，对酒花前歌正当。 空成恨，奈潘郎两鬓，新点吴霜。 记神京、繁华地，旧游踪。 正御沟、春水溶溶。 平康巷陌，绣鞍金勒跃青骢。 解衣沽酒醉弦管，柳绿花红。 到如今、馀霜鬓，嗟前事、梦魂中。 但寒烟、满目飞蓬。 雕栏玉砌，空锁三十六离宫。 塞笳惊起暮天雁，寂寞东风。 霁雪好风光，恰是相逢时节。 酒量不禁频劝，便醉倒人侧。 严城更漏夜厌厌，应有断肠客。 莫问落梅三弄，喜一枝曾折。 梅粉轻匀。 和风布暖，香径无尘。 凤阁凌虚，龙池澄碧，芳意鳞鳞。 清时酒圣花神。 对内苑、风光又新。 一部仙韶，九重鸾仗，天上长春。 胭脂腻，粉光轻。 正新晴。 枝上闹红无处著，近清明。 仙娥进酒多情。 向花下、相闹盈盈。 不惜十分倾玉斝，惜凋零。 璧月香风，万家帘幕烟如昼。 闹蛾雪柳。 人似梅花瘦。 行乐清时，莫惜笙歌奏。 更阑后。 满斟金斗。 且醉厌厌酒。 建章宫殿晚生寒。 飞雪点朱阑。 舞腰缓随檀板，轻絮殢春闲。 愁思乱，酒肠悭。 漏将残。 玉人今夜，滴粉搓酥，应敛眉山。 翠箔垂云香喷雾。 年少疏狂，载酒寻芳路。 多少惜花春意绪。 劝人金盏歌金缕。 桃李飘零风景暮。 只有闲愁，不逐流年去。 旧事而今谁共语。 画楼空指行云处。 桃李飘零春已深。 可怜轻负惜花心。 尊前赖有红千叠，窗外休惊绿满林。 灯灼灼，醉沈沈。 笙歌丛里酒频斟。 留欢且莫匆匆去，怅望春归何处寻。 天语丁宁对未央。 少摅素志向荆襄。 烜赫家声今不坠。 英伟。 风姿飒爽紫髯郎。 别酒一杯君莫阻。 烛前粉艳俨成行。 领略大堤花好处。 无绪。 也应回首水云乡。 霜月晚云收。 萧瑟西风满院秋。 雅会难期嗟易散，迟留。 把酒听歌且劝酬。 万事拚悠悠。 只有情亲意未休。 后夜扁舟烟浪里，回头。 叶叶丹枫总是愁。 芙蓉池畔都开遍。 又是西风晚。 霁天碧净暝云收。 渐看一轮冰魄、冷悬秋。 闽山层叠迷归路。 把酒宽愁绪。 旧欢新恨几凄凉。 暗想瀛洲何处、梦悠扬。 金沙架上日璁珑。 浓绿衬轻红。 花下两行红袖，直疑春在壶中。 如今尚觉，惜花爱酒，依旧情浓。 无限少年心绪，从教醉倒东风。 绿阴侵檐净，红榴照眼明。 主人开宴出倾城。 正是雨馀天气、暑风清。 别酒殷勤竟，危弦要妙声。 年年相见岂无情。 后日暮云回首、奈乘行。 蒲葵佳节初经雨。 正栏槛、薰风度。 满泛香蒲斟醁醑。 故人情厚，艳歌娇舞。 总是留宾处。 榴花照眼江天暮。 醉里春情荡轻絮。 岂止卷帘通一顾。 今宵酒醒，一襟风露。 梦指高唐去。 乘鸾影里冰轮度。 秋空净、南楼暮。 袅袅天风吹玉兔。 今宵只在，旧时圆处。 往事难重数。 天涯几见新霜露。 怎得朱颜旧如故。 对酒临风慵作赋。 蓝桥烟浪，故人千里，梦也无由做。 焕烂莲灯高下，参差梅影横斜。 凭栏一目尽天涯。 雪月交辉清夜。 莫惜柔荑劝酒，从教醉脸红霞。 烂银宫阙对仙家。 一段风光如画。 桂苑旋生凉思，银河左界秋高。 纤尘不动湛清霄。 皓月照人偏好。 诗为情多却减，酒因愁里难销。 一声羌管梦魂劳。 可惜风光虚老。 醉伴三千珠履，如登十二琼楼。 壶天澄爽露华秋。 滟滟金波酾酒。 罗扇不随恩在，佳时须要人酬。 麒麟阁画为谁留。 只见浮生白首。 雨过风微。 温泉浴倦，妃子妆迟。 翠袖牵云，朱唇得酒，脸晕胭脂。 年年海燕新归。 怎奈向、黄昏恁时。 倚遍琼干，烧残银烛，花又争知。 嫩绿娇红，砌成别恨千千斗。 短亭回首。 不是缘春瘦。 一曲阳关，杯送纤纤手。 还知否。 凤池归后。 无路陪尊酒。 一枝雪里冷光浮。 空自许清流。 如今憔悴，蛮烟瘴雨，谁肯寻搜。 昔年曾共孤芳醉，争插玉钗头。 天涯幸有，惜花人在，杯酒相酬。 结束征鞍临驿路，长林积雪消初。 天回春色到平芜。 不禁杯酒罢，便与故人疏。 一曲阳关歌未彻，仆夫催驾修途。 非君思我更谁欤。 西风吹过雁，应有寄来书。 万里凉风收积雨，一天晴碧新开。 暮云归尽绝纤埃。 金波明静夜，玉露湿苍苔。 坐有霜髯诗酒客，平生见月衔杯。 传闻丹诏日边来。 莫辞通夕醉，对景且徘徊。 木落西风秋已半，正当璧月圆时。 为登绝岭赋新诗。 酒摇金凿落，波净碧琉璃。 细看冰轮还有意，要君把盏休辞。 看看两鬓欲成丝。 明年当此夜，千里共相思。 置酒临清夜，狂歌尽一欢。 主人幽兴未渠阑。 不负一天明月、卷帘看。 影动黄金阙，光摇承露盘。 君今双鬓未凋残。 明岁玉堂兹夕、赏高寒。 露下衣微湿，杯深意甚欢。 西风吹暑十分阑。 月满中秋、仍共故人看。 酒好鹅黄嫩，茶珍小凤盘。 醉吟不觉曙锺残。 犹记归来扑面、井花寒。 风卷暮云尽，镜净一天秋。 试把鹅黄新酒，细酌散闲愁。 西望群山千叠，眇眇飞鸿没处，爽气与俱浮。 且尽尊中绿，不用叹淹留。 对西风，歌妙曲，意绸缪。 万顷烟云奇变，所得过封侯。 何事苦萦名利，便合绿蓑青笠，投绂早归休。 他日君寻我，小艇钓寒流。 四面烟鬟绕翠，一川鸭绿摇光。 危亭缥缈短松冈。 把酒与君西望。 万事尽皆前定，人生底用乾忙。 只应醉里是家乡。 且尽玉壶新酿。 野旷无尘夕霭收。 人间八月桂花秋。 三更爽气山围座，万里凉风月满楼。 登绝岭，小迟留。 人言惟酒可忘忧。 一杯径入无何有，未愧当年赤壁游。 去岁登高感叹长。 今年九日倍幽凉。 怀人独下西州泪，对菊谁空北海觞。 夸酒量，斗新狂。 尚馀醉墨在巾箱。 眼前风物都非旧，祗有青山带夕阳。 清唱动梁尘，窈窕夜深庭宇。 一笑满斟芳酒，看霞觞争举。 弓靴三寸坐中倾，惊叹小如许。 子建向来能赋，过凌波仙浦。 弧门此日犹能记。 叹居诸难系。 弹指片声中，不觉流年，五十还加二。 儿童寿酒邀翁醉。 笑欣欣相戏。 休画老人星，白发苍髯，怎解如翁似。 撩乱江云雪欲飞。 小轩幽会酒行时。 佳人喜得鸳鸯侣，豪客争题鹦鹉词。 歌舞地，喜追随。 歙州端恨外迁迟。 谪仙狂监从来识，七步初看子建诗。 鸳鸯碧瓦寒留雪。 玉树先春发。 小楼歌舞夜流连。 月落参横、一梦绕梅边。 尊前酒量谁能惜。 都是高阳客。 十分莫厌羽觞传。 半醉娉婷、云鬓亸金钿。 弄月黄昏，封霜清晓，数枝影堕溪滨。 化工先手，幻出一番新。 片片雕酥碾玉，寒苞似、已泄香尘。 聊相对，畸人投分，尊酒认荀陈。 吾年，今老矣，佳人薄相，笑插林巾。 愧苍颜白发，回授乌云。 玉镜台边试看，相宜是、浅笑轻颦。 君知否，寿阳额上，不似鬓边春。 夜半春阳启，东风峭、犹带去年寒。 叹榆塞战尘，玉关烟燧，壮心耿耿，青鬓斑斑。 又还是，一年头上到，日月信跳丸。 看门贴绘鸡，历颁金凤，酒浮柏叶，人颂椒盘。 幽园。 春信近，帘栊静，小宴取次追欢。 聊□水沈烟袅，清唱声闲。 况良辰渐有，梅舒琼蕊，柳摇金缕，巧缀新幡。 莫惜醉吟亲侧，衣曳荆兰。 冷云收，小园一段瑶芳。 乍春来、未回穷腊，几枝开犯严霜。 傍黄昏、暗香浮动，照清浅、疏影低昂。 却月幽姿，含章媚态，姮娥姑射下仙乡。 倚阑看、殷勤持酒，索笑也何妨。 堪怜处，东君不管，独自凄凉。 算何人、为伊销断，古今才子篇章。 有西湖、赋诗处士，□东阁、年少台郎。 驿使来时，吴王醉处，几番牵动广平肠。 剩宴赏、微酸如豆，又是隔年长。 高楼外，莫教羌管，吹堕寒香。 天生玉骨冰肌。 瘦损也、知他为谁。 □寒底、傲霜凌雪，不教春知。 高楼横笛试轻吹。 要一片、花飞酒卮。 拚沈醉、帽帘斜插，折取南枝。 睡鸭凝香缕，白酒泻无声。 郊墟不办羊酪，照箸紫丝莼。 此去青山深处，邀得白云为伴，绝意请长缨。 一舸背君去，几幅布帆轻。 帝恩重，容绿隐，吏祠庭。 膝间文度安亲，得计是扬名。 珍重金兰交契，共惜匆匆别去，送我几烟林。 异日怀君处，凝睇乱层岑。 袅袅水芝红，脉脉蒹葭浦。 淅淅西风淡淡烟，几点疏疏雨。 草草展杯觞，对此盈盈女。 叶叶红衣当酒船，细细流霞举。 百尺雕堂悬蜀绣。 珠帘外、玉阑琼甃。 调鼎名家，吹箫贤胄，新卜凤皇佳繇。 银叶添香香满袖。 满金杯、寿君芳酒。 喜动蟾宫，祥生熊帐，应在细君归后。 归日指清明，肯把话言轻食。 已是飞花时候，赖东风无力。 青帘沽酒送春归，莫惜万金掷。 屈指明年春事，有红梅消息。 一雨洗空阁，象纬迫人清。 披襟台上，坐看北斗正旋衡。 知是南宫列宿，初出极星未远，龙角正分明。 河汉馀千里，风露已三更。 坐未久，书帙散，酒壶倾。 凉生殿阁，冷然邀我御风行。 拟欲乘槎一问，但得天孙领略，安用访君平。 莫笑儒生事，造化掌中生。 不见都门亭畔柳，春来绿尽长条。 柳边行色马萧萧。 一枝折赠，相见又何朝。 酒尽曲终人去也，风前亦自无聊。 祗应於我恨偏饶。 东君特地，付与沈郎腰。 霜蕊鲜鲜，野人开径新栽植。 冷香佳色。 趁得重阳摘。 预约比邻，有酒须相觅。 东篱侧。 为花辞职。 古有陶彭泽。 雨洗红尘，云迷翠麓，小车难去。 凄凉感慨，未有今年春暮。 想曲江水边丽人，影沈香歇谁为主。 但兔葵燕麦，风前摇荡，径花成土。 空被多情苦。 庆会难逢，少年几许。 纷纷沸鼎，负了青阳百五。 待何时、重享太平，典衣贳酒相尔汝。 算兰亭、有此欢娱，又却悲今古。 一年好处，是满城红药，留连□□。 十里扬州应费了，多少春工妆饰。 弱质敧风，芳心带露，酒困娇无力。 园林绿暗，粉光低占丛碧。 谁与千载声名，翻阶高咏，出文章仙伯。 阅尽繁华芳意歇，初识倾城风格。 双脸晞红，春衫挽并，天巧终难敌。 十千沽酒，算应花畔消得。 襟带大江左，平望见三州。 凿空遗迹，千古奇胜米公楼。 太守中朝耆旧，别乘当今豪逸，人物眇应刘。 此地一尊酒，歌吹拥貔貅。 楚山晓，淮月夜，海门秋。 登临无尽，须信诗眼不供愁。 恨我相望千里，空想一时高唱，零落几人收。 妙赏频回首，谁复继风流。 汉代李元礼，江左管夷吾。 英姿雅望，凛凛玉立冠中都。 礧磈胸中千丈，不肯低回青禁，引去卧江湖。 更学鸱夷子，一舸下东吴。 送公别，杯酒尽，少踌躇。 旧棠阴下，几人临路拥行车。 归近云天尺五，梦想经纶贤业，谈笑取单于。 为问苕溪水，留得此翁无。 飞盖满南园，想见八仙遥集。 几树海棠开遍，正新晴天色。 休辞一醉任扶还，衣上酒痕湿。 便恐岁华催去，听秋虫相泣。 倚墙高树落惊禽。 小窗深。 夜沈沈。 酒醒灯昏，人静更愁霖。 惆怅行云留不住，携手处，却分襟。 悠悠风月两关心。 拥孤衾。 恨难禁。 何况一春，憔悴到如今。 最苦清宵无寐极，相见梦，也难寻。 新禽初弄舌，东郊外、催尔踏青期。 渐晴滟翠漪，惠风骀荡，暖蒸红雾，淑景辉迟。 粉墙外，杏花无限笑，杨柳不胜垂。 闲里岁华，但惊萧索，老来心赏，尤惜芳菲。 平生歌酒地，空回首，惆怅触绪沾衣。 谁见素琴翻恨，青镜留悲。 念千里云遥，暮天长短，十年人杳，流水东西。 惟有寄情芳草，依旧萋萋。 日长澹澹光风转。 小尾黄蜂随早燕。 行寻香迳不逢人，惟有落红千万片。 酒成憔悴花成怨。 闲杀羽觞难会面。 可堪春事已无多，新笋遮墙苔满院。 暖霭辉迟，雨过夜来，帘外春风徐转。 霞散锦舒，密映窥，亭亭万枝开遍。 一笑嫣然，犹记有、画图曾见。 无伴。 初睡起，昭阳弄妆日晚。 长是相趁佳期，有寻旧流莺，贪新双燕。 惆怅共谁，细绕花阴，空怀紫箫凄怨。 银烛光中，且更待、夜深重看。 留恋。 愁酒醒、霏千片。 正月东风初解冻。 渔人撒网波纹动。 不识雕梁并绮栋。 扁舟重。 眠鸥浴雁相迎送。 溪北画桥弯螮蝀。 溪南古岸添青葑。 长把鱼钱寻酒瓮。 春一梦。 起来拈笛成三弄。 十月橘洲长鼓枻。 潇湘一片尘缨洗。 斩得钓竿斑染泪。 中夜里。 时闻鼓瑟湘妃至。 白发垂纶孙又子。 得钱沽酒长长醉。 小艇短篷真活计。 家云水。 更无王役并田税。 渔父饮时花作荫。 羹鱼煮蟹无它品。 世代太平除酒禁。 渔父饮。 绿蓑藉地胜如锦。 渔父醉时收钓饵。 鱼梁晒翅闲乌鬼。 白浪撼船眠不起。 渔父醉。 滩声无尽清双耳。 渔父醒时清夜永。 澄澜过尽征鸿影。 略略风来敧舴艋。 渔父醒。 月高露下衣裳冷。 渔父笑时莺未老。 提鱼入市归来早。 一叶浮家生计了。 渔父笑。 笑中起舞《渔家傲》。 风细晚轩凉，妙句初挥新墨。 绿水池中宾佐，对嫩荷擎绿。 坐看微月上云头，清臂映寒玉。 只恐朝来酒醒，有文书羁束。 雨脚报晴，云容成瑞，夜雪萦盈连昼。 千岩曳缟，万瓦堆琼，稍稍冷侵怀袖。 鹤氅神仙，兔园宾客，高会坐移清漏。 想灞陵桥畔，苦吟缓辔，耸肩寒瘦。 向此际、色映堂阴，香传梅影，寒力更欺尊酒。 左符词伯，蛮笺巧思，不道起风飞柳。 舞态弓弯，一声低唱，蛾笑绿分烟岫。 任杯行潋滟，为公沈醉，莫教停手。 缥酒颂青春，不减宜城桑落。 楼下玉人凝笑，散万英千萼。 绣衣当日帝王州，横飞看雕鹗。 闻道赐环书下，向金门持橐。 斗南楼阁舞祥云。 为寿几多人。 有酒恰如东海，年年为满金尊。 无双治行，儿童咏德，草木沾仁。 只把空虚三院，亦须笑傲千春。 嘉禾一别十经春。 清泖记垂纶。 今日天涯沦落，跫然一见佳人。 酒浮重碧，声低云叶，香趁霞裙。 准拟魁星归去，它时相会金门。 向日鹓行瞻凤彩，共期直上金銮。 却来持节海云边。 身兼三使者，名是一仙官。 汉室中兴高密冠，千年苗裔蝉联。 左弧嘉庆舞祥烟。 橘中招四老，同醉酒如泉。 瓜瓞绵绵储庆远，闲平代有名人。 一襦五裤说朱轮。 云逵鸳缀近，雷社虎符新。 正是泗滨浮磬日，潘舆一粲欣欣。 鸾歌飞起杏梁尘。 巢莲龟问岁，介寿酒融春。 当年提笔上词坛。 琢琅玕。 涌波澜。 晁董声名，一日满人间。 底事远烦骐骥足，梅岭外，砚台边。 元戎倾盖有馀欢。 酒杯宽。 语离难。 只恐江边，明日起青翰。 暂去平分风与月，迎细札，步金銮。 昴宿光芒，德星家世，当时飞舞华旗。 风清玉宇，珠露缀瑶枝。 八桂苍苍耸壑，问椿木、同数秋期。 黄堂上，油幢转影，美酒注金卮。 英躔，名誉早，青箱传学，黄绢摛辞。 说江东治行，召杜肩齐。 畏爱双行五管，收绣斧、却把旌麾。 欢声沸，明年此日，公在凤凰池。 月上初弦映左弧。 葭吹六琯转璇枢。 日边远近瞻新渥，天下中庸系两都。 犀献角，蚌回珠。 皇皇星节烛扶胥。 满斟北海尊中酒，请寿安期涧底蒲。 柳青青。 酒清清。 雨脚涔涔忆渭城。 一尊和泪倾。 山青青。 水清清。 水阔山重不计程。 愁堆长短亭。 八月到盘洲，柳外寒蝉懒。 一掬木犀花，泛泛玻璃盏。 蟾桂十分明，远近秋毫见。 举酒劝嫦娥，长使清光满。 一岁会盘洲，月月生查子。 弟劝复兄酬，举案灯花喜。 曲终人半酣，添酒留罗绮。 车马不须喧，且听三更未。 澄清阁下藕如船。 扁舟曾采莲。 向来辛苦叠青钱。 而今知几年。 人去也，客凄然。 酒泉添泪泉。 一杯今夜且留连。 断肠芳草边。 暮雨萧萧，飞败叶、增添秋色。 登高会、痴风吹散，山居佳客。 人世难逢开口笑，老来便觉流年迫。 到如今、黄菊满园开，无人摘。 珠履凑，铢衣窄。 萦翠袖，催牙拍。 索松儿添半，战酣相吓。 橘绿橙黄时节好，舞停歌罢门墙隔。 酒醒时、枕上一声鸡，东方白。 累月愁霖，知今夕、是何天色。 秋老矣、芙蓉遮道，黄花留客。 长有霜螯来左右，谁言枥马能煎迫。 眄高穹、重叠起顽云，星难摘。 罗绮盛，轩窗窄。 心已醉，肩须拍。 更十分行酒，再三相吓。 凤诏十行归路近，桂华千里明年隔。 趁闲时、楼上共凝眸，芦花白。 两载绣衣频驻节，金莲曾印青苔。 匆匆归去寿琼杯。 曲终挥别泪，江上片帆开。 记得秋宵山吐月，酒酣同上层台。 杖藜何日解重来。 相思凭过雁，飞送一枝梅。 春色匆匆，三分过、二分光景。 吾老矣，坡轮西下，可堪弄影。 曲水流觞时节好，茂林修竹池台永。 望前村、绿柳荫茅檐，云封岭。 蜂蝶闹，烟花整。 百年梦，如俄顷。 这回头陈迹，漫劳深省。 吹竹弹丝谁不爱，焚琴煮鹤人何肯。 尽三觥、歌罢酒来时，风吹醒。 雨过春深，溪水涨、绿波溶溢。 年年是、杨花吹絮，草茵凝碧。 驹隙光阴身易老，槐安梦幻醒难觅。 算六分、春色五分休，才留一。 雁鹜静，文书毕。 尘外趣，壶中日。 喜兰亭修禊，郊坰忺出。 合璧连珠同啸咏，怒猊渴骥尤清逸。 酒酣时、梁上暗尘飞，无痕迹。 燕寝香凝，官事了、诗情充溢。 归后院、花容争媚，柳眉添碧。 老子胡床常自叹，轻裾长袖从何觅。 探城楼、此际夜如何，更筹一。 人已老，春将毕。 临曲水，才旬日。 快朝来雨过，鱼儿争出。 淡酒一杯空酩酊，黄堂千骑真安逸。 问朱轓、何日到丘园，联綦迹。 闰岁饶光景，中旬始打春。 拥炉看雪酒催人。 梁上不曾飞落、去年尘。 未暇巾车出，何妨举盏频。 斜川日月已成陈。 想得前村仙子、晚妆匀。 南浦山罗列，东湖水渺弥。 主人好客过当时。 斗转参横时候、醉如泥。 莫管莺声老，从它柳絮飞。 野园春色别无奇。 船上有花多酒、未须归。 殢酒销愁，逢场作戏，何曾择地伸眉。 诗筒来往，如我与君稀。 喜得青春有闰，添日月、款曲临池。 洲盘有，山肴野蔌，安用设鸡彝。 老来，空自笑，一头梳雪，两鬓吹丝。 便常逢社饮，聋不堪治。 曾就新年真率，花神报、蜂蝶皆知。 东风恶，江梅欲尽，荐福莫轰碑。 柳径花台，熙熙春动，游人珥堕簪遗。 枯藤到处，绿刺惹冠衣。 雪后园林更好，琼作佩、香满横枝。 巡檐久，留连一笑，不管午阴移。 盘洲，今雅集，皇华飞盖，挥麈迟迟。 觉龟鱼增价，草木生辉。 梁上不教尘落，谈文字、酒散星稀。 明年好，玉津随驾，回首记襟期。 春入花畦，雪迷筠坞，柳梢未肯低眉。 泥深路滑，车马往来稀。 平地琼琚盈尺，冰冻解、檐水如池。 皇华喜，增添泉货，不铸尚方彝。 光阴，驹过隙，髭髯如戟，容易成丝。 把诗盟长讲，酒病休治。 两两垂螺舞彻，藏羌管、人已潜知。 樯乌转，钱流地上，褒诏便刊碑。 草阁烟横，花蹊雨润，伤春谁画鸦眉。 药囊未减，尊酒自然稀。 堪叹云和挂壁，弦半绝、鼠啮龙池。 投壶罢，凭阑玩古，罗列父丁彝。 龟巢，添绿皱，残梅片片，新柳丝丝。 恨风狂折竹，鹤病谁治。 自信年衰景短，甘冷淡、应也天知。 埙篪奏，清歌醉墨，一一上圭碑。 小室坐毡重叠，红炉兽炭交加。 一卮村酒吸流霞。 窗外寒威可怕。 心在盘洲种柳，眼看密雪飞花。 银杯缟带不随车。 江上渔蓑难画。 席上酒杯难减，鼎中药味频加。 老人争得脸如霞。 镜里衰容人怕。 檐溜尽成冰柱，前村变却梅花。 琼瑶破碎为行车。 冻雀盈枝堪画。 倚天绝壁。 直下江千尺。 天际两蛾凝黛，愁与恨、几时极。 怒潮风正急。 酒醒闻塞笛。 试问谪仙何处，青天外、远烟碧。 几声残角。 月照梅花薄。 花下有人同醉，风满槛、波明阁。 夜寂香透幕。 酒深寒未著。 莫把玉肌相映，愁花见、也羞落。 春残日日风和雨。 烟江目断春无处。 山路有黄鹂。 背人相唤飞。 解鞍宿酒醒。 敧枕残香冷。 梦想小亭东。 蔷薇何似红。 风梳雨洗。 玉阙琼楼何处是。 万里秋容。 唤起嫦娥酒未中。 相逢且醉。 忙里偷闲知有几。 况自丰年。 须信金华别是天。 春尚浅。 谁把玉英裁翦。 尽道梅梢开未遍。 卷帘花满院。 楼上酒融歌暖。 楼下水平烟远。 却似涌金门外见。 絮飞波影乱。 急雨朝来过，浓云晚半收。 荷香便傍酒尊浮。 极目澹烟斜照、满芳洲。 消尽人间暑，翻成一段秋。 使星南楚转东瓯。 只恐禁林归诏、未容留。 倦客怕离歌。 春已无多。 闲愁须倩酒消磨。 风雨才晴今夜月，不醉如何。 玉笋滟金荷。 情在双蛾。 二年能得几经过。 花满碧蹊归棹远，回首烟波。 山绕江城腊又残。 朔风垂地雪成团。 莫将带雨梨花认，且作临风柳絮看。 烟杳渺，路弥漫。 千林犹待月争寒。 凭君细酌羔儿酒，倚遍琼楼十二阑。 不惜黄花插满头。 花应却为老人羞。 年年九日常拚醉，处处登高莫浪愁。 酬美景，驻清秋。 绿橙香嫩酒初浮。 多情雨后双溪水，红满斜阳自在流。 老去休惊节物催。 菊花端的为君开。 携壶幸有齐山客，怀古还如单父台。 松掩映，水萦回。 使君强健得重来。 不须细把茱萸看，且尽丰年酒一杯。 极目高亭横远岫。 拂新晴、黛蛾依旧。 策马重来，秋光如画，霜满翠梧高柳。 菊美橙香还封酒。 欢情似、那时重九。 楼上清风，溪头明月，不道沈郎消瘦。 记得年时离别夜，都门强半清秋。 今年想望只邻州。 星连南极动，月满大江流。 芸阁老仙多妙语，云阶清梦曾游。 屐声还认庾公楼。 金波摇酒面，河影堕帘钩。 江绕层城，重楼迥、依然山色。 □□有、佳人犹记，旧家离别。 把酒只如当日醉，挥毫剩欠尊前客。 算平林、有恨寄伤心，烟如织。 湖平树，花连陌。 风景是，光阴易。 叹新声浑在，断云难觅。 暮雨不成巫峡梦，数峰还认湘波瑟。 但与君、同看小槽红，真珠滴。 世事不须问，我老但宜仙。 南溪一曲，独对苍翠与孱颜。 月白风清长夏。 醉里相逢林下。 欲辩已忘言。 无客问生死，有竹报平安。 少年期，功名事，觅燕然。 如今憔悴，萧萧华发抱尘编。 万里蓬莱归路。 一醉瑶台风露。 因酒得天全。 笑指云阶梦，今夕是何年。 今日俄重九，莫负菊花开。 试寻高处，携手蹑屐上崔嵬。 放目苍岩千仞。 云护晓霜成阵。 知我与君来。 古寺倚修竹，飞槛绝纤埃。 笑谈间，风满座，酒盈杯。 仙人跨海，休问随处是蓬莱。 落日平原西望。 鼓角秋深悲壮。 戏马但荒台。 细把茱萸看，一醉且徘徊。 泽国又秋晚，天际有飞鸿。 中原何在，极目千里暮云重。 今古长干桥下，遗恨都随流水，西去几时东。 斜日动歌管，萸菊舞西风。 江南岸，淮南渡，草连空。 石城潮落，寂寞烟树锁离宫。 且斗尊前酒美，莫问楼头佳丽，往事有无中。 却笑东山老，拥鼻与谁同。 春来离思，正楼台灯火、香凝金戟。 扬子江头嘶骑拥，杨柳花飞留客。 枚乘声名，谪仙风韵，更赋长相忆。 酒阑相顾，起看月堕寒壁。 尊前谁唱新词，平林真有恨、寒烟如织。 燕雁横空梅蕊乱，醉里隔江闻笛。 白发逢春，湖山好在，一笑千金直。 待君归诏，买船重话畴昔。 五溪深锁烟霞，定知不是人间世。 轩然九老，排云一笑，苍颜相对。 星斗垂空，月华随步，酒醒无寐。 □广寒已近，嫦娥起舞，天风动、摇丹桂。 极目层霄如洗。 正千岩、棱棱霜气。 飞泉半落，苍崖百仞，珠翻玉碎。 金衲松成，葛洪丹就，如今千载。 叹谪仙诗在，骑驴未远，且留君醉。 西风吹暮雨。 正碧树凉生，送君南浦。 蝉声带残暑。 满高林斜照，暝烟横渚。 故乡路阻。 更秋入、江城雁渡。 怅天涯、几许闲愁，对酒共成羁旅。 休问功名何在，绿鬓吴霜，素衣尘土。 离觞缓举。 收玉箸，听金缕。 叹凌云才调，乌丝阑上，省把清诗漫与。 见洛阳、年少交游，倩君寄语。 送君南浦。 对烟柳、青青万缕。 更满眼、残红吹尽，叶底黄鹂自语。 甚动人、多少离情，楼头水阔山无数。 记竹里题诗，花边载酒，魂断江干春暮。 都莫问、功名事，白发渐、星星如许。 任鸡鸣起舞，乡关何在，凭高目尽孤鸿去。 漫留君住。 趁酴醿香暖，持杯且醉瑶台露。 相思记取，愁绝西窗夜雨。 不恨绿阴桃李过，酴醿正向人开。 一尊清夜月徘徊。 花如人意好，月为此花来。 未信人间香有许，却疑同住瑶台。 纷纷残雪堕深杯。 直教攀折尽，犹胜酒醒回。 南风五月江波，使君莫袖平戎手。 燕然未勒，渡沪声在，宸衷怀旧。 卧占湖山，楼横百尺，诗成千首。 正菖蒲叶老，芙蕖香嫩，高门瑞、人知否。 凉夜光躔牛斗。 梦初回、长庚如昼。 明年看取，锋旗南下，六骡西走。 功画凌烟，万钉宝带，百壶清酒。 便留公剩馥，蟠桃分我，作归来寿。 相看半百。 劳生等是乾坤客。 功成一笑惊头白。 惟有榴花，相对似颜色。 蓬莱水浅何曾隔。 也应待得蟠桃摘。 我歌欲和君须拍。 风月年年，常恨酒杯窄。 年年玉镜台，梅蕊宫妆困。 今岁未还家，怕见江南信。 酒从别后疏，泪向愁中尽。 遥想楚云深，人远天涯近。 楼外垂杨千万缕。 欲系青春，少住春还去。 独自风前飘柳絮。 随春且看归何处。 绿满山川闻杜宇。 便做无情，莫也愁人苦。 把酒送春春不语。 黄昏却下潇潇雨。 有限光阴过隙，无情日月飞梭。 春花秋月暗消磨。 一岁相看又过。 逢酒须成痛饮，临风莫厌高歌。 虚名微利两如何。 识破方知恁麽。 沙明波净小汀洲。 枫落洞庭秋。 红蓼白苹深处，晚风吹转船头。 鲈鱼钓得，银丝旋鲙，白酒新篘。 一笑月寒烟暝，人间万事都休。 鸣榔惊起鹭鸶飞。 山远水弥弥。 米贱茅柴酒美，霜清螃蟹螯肥。 人生所贵，逍遥快意，此外皆非。 却笑东山太傅，几曾梦见蓑衣。 红尘光景事如何。 扰扰利名多。 若问侬家活计，扁舟小笠轻蓑。 一尊美酒，一轮皓月，一弄山歌。 选甚掀天白浪，未如人世风波。 慕名人似蚁贪膻。 扰扰几时闲。 输我吴松江上，一帆点破晴烟。 青莎卧月，红鳞荐酒，一醉陶然。 此是人间蓬岛，更於何处求仙。 人间何处难忘酒。 迟迟暖日群花秀。 红紫斗芳菲。 满园张锦机。 春光能几许。 多少闲风雨。 一盏此时疏。 非痴即是愚。 人间何处难忘酒。 小舟□□□杨柳。 柳影蘸湖光。 薰风拂□□。 □□□□□。 □□□□□。 一盏此时倾。 □□□□□。 人间何处难忘酒。 中秋皓月明如昼。 银汉洗晴空。 清辉万古同。 凉风生玉宇。 只怕云来去。 一盏此时迟。 阴晴未可知。 人间何处难忘酒。 素秋令节逢重九。 步屧绕东篱。 金英烂漫时。 折来惊岁晚。 心与南山远。 一盏此时休。 高怀何以酬。 人间何处难忘酒。 六花投隙琼瑶透。 火满地炉红。 萧萧屋角风。 飘摇飞絮乱。 浩荡银涛卷。 一盏此时乾。 清吟可那寒。 人间何处难忘酒。 闭门永日无交友。 何以乐天真。 云山发兴新。 听风松下坐。 趁蝶花边过。 一盏此时空。 幽怀谁与同。 人间何处难忘酒。 □□□□□□斗。 不是慕荣华。 惟愁月□□。 □□□□□。 □□□□□。 一盏此时悭。 □□□□□。 人间何处难忘酒。 山村野店清明后。 满路野花红。 一帘杨柳风。 田家春最好。 箫鼓村村闹。 一盏此时辞。 将何乐圣时。 人间何处难忘酒。 兴来独步登岩岫。 倚杖看云生。 时闻流水声。 山花明照眼。 更有提壶劝。 一盏此时斟。 都忘名利心。 人间何处难忘酒。 水边石上逢山友。 相约老山林。 幽居不怕深。 浮名心已尽。 倾倒都无隐。 一盏此时无。 交情何以舒。 闲中一亩小□□。 临水对遥岑。 茅茨□□低小，竹径要幽深。 逢酒醉，遇花吟。 日登临。 四时无限，好景良辰，莫负光阴。 洞天深处赏娇红，轻玉高张云幕。 国艳天香相竞秀，琼苑风光如昨。 露洗妖妍，风传馥郁，云雨巫山约。 春浓如酒，五云台榭楼阁。 圣代道洽功成，一尘不动，四境无鸣柝。 屡有丰年天助顺，基业增隆山岳。 两世明君，千秋万岁，永享升平乐。 东皇呈瑞，更无一片花落。 楚山无际碧。 湛一溪晴绿，四郊寒色。 霜华弄初日。 看玉明遥草，金铺平碛。 天涯倦翼。 更何堪、临岐送客。 念飞蓬、断梗无踪，把酒后期难觅。 愁寂。 梅花憔悴，茅舍萧疏，倍添凄恻。 维舟岸侧。 留君饮，醉休惜。 想柯山春晚，还家应对，菊老松坚旧宅。 叹宦游、索寞情怀，甚时去得。 老矣何堪，随处是、春衫酒滴。 醉狂时、一挥千字，贝光玉色。 失意险为湘岸鬼，浩歌又作长安客。 且乘流、除却五侯门，无车迹。 惊人句，天外得。 医国手，尘中识。 问鼎槐何似，卧云敧石。 梦里略无轩冕念，眼前岂是江湖窄。 拚蝇头、蜗角去来休，休姑息。 甚矣吾衰，徒是苦、饥肠为孽。 嗟寸禄、区区留恋，形疲心竭。 江海一生真可羡，尘埃永昼何堪说。 似钝刀、终岁斫空山，宁无缺。 拚放浪，休豪杰。 秋水涨，归期决。 尽凫长鹤短，任渠分别。 芒屩夜寻溪上酒，葛巾晓挂松间月。 向丹霄、传语旧交游，慵非拙。 衰翁憨甚，向尊前、手拈一枝寒玉。 想见梅台花更好，一片琼田栖绿。 短辔轻舆，大家同去，取酒偿醲馥。 元来春晚，万包空间黄竹。 休恨雪小云娇，出群风韵，已觉桃花俗。 羯鼓声高回笑脸，怎得天公来促。 江上风平，岭南人远，谁度单于曲。 明朝酒醒，但馀诗兴天北。 少年心醉杜韦娘。 曾格外疏狂。 锦笺预约西湖上，共幽深、竹院松窗。 愁夜黛眉颦翠，惜归罗帕分香。 重来一梦觉黄梁。 空烟水微茫。 如今眼底无姚魏，记旧游、凝伫凄凉。 入扇柳风残酒，点衣花雨斜阳。 霏霏小雨恼春光。 烟水更弥茫。 昨宵把酒高歌处，任一声、鸡唱清江。 憔悴杏花如许，情怀应似东阳。 宿酲犹在莫传觞。 消闷苦无方。 几时玉杵蓝桥路，约云英、同捣玄霜。 冷落黄昏庭院，梦回家在三湘。 雪消楼外山。 正秦淮、翠溢回澜。 香梢豆蔻，红轻犹怕春寒。 晓光浮画戟，卷绣帘、风暖玉钩间。 紫府仙人，花园羽帔星冠。 蓬莱阆苑，意倦游、常戏世间。 佩麟旧都，江左襦裤歌欢。 只恐催归觐，剩宴都、休诉酒杯宽。 明岁应看，钧容舞袖歌鬟。 雪压小桥溪路断。 独立无言，雾鬓风鬟乱。 拂拭冰霜君试看。 一枝堪寄天涯远。 拟向南邻寻酒伴。 折得花归，醉著歌声缓。 姑射梦回星斗转。 依然月下重相见。 万点胭脂落日烘。 坐间酒面散微红。 谁教艳质撩潘鬓，生怕朝云逐楚风。 寻画烛，照芳容。 夜深两行锦灯笼。 朱唇翠袖休凝伫，几许春情睡思中。 蜀锦吴绫剪染成。 东皇花令一番新。 风帘不碍寻巢燕，雨叶偏禁斗草人。 非病酒，不关春。 恨如芳草思连云。 西楼角畔双桃树，几许浓苞等露匀。 依微春绿遍江干。 烟水小屏寒。 惆怅雁行南北，新词不忍拈看。 从今寄取，临风把酒，役梦忘飧。 飞絮落花时候，扁舟也到孤山。 年来玉帐罢兵筹。 灯市小迟留。 花外香随金勒，酒边人倚红楼。 沙堤此去，传柑侍宴，天上风流。 还记月华小队，春风十里潭州。 暗雨收梅，晴波摇柳，万顷水精宫冷。 桥森画栋，岸列红楼，两岸翠帘交映。 天上行舟，鉴中开户，人在蕊珠仙境。 况吟烟啸月，弹丝吹竹，太平歌咏。 人尽说、铜虎分贤，银潢储秀，巩固行都藩屏。 棠阴散暑，鼎篆凝香，永日一庭虚静。 红袖持觞，彩笺挥翰，适意酒豪诗俊。 看飞云丹诏，行沙金勒，待公归觐。 莫欺骑省鬓边华。 曾眠苏小家。 彩丝萦腕剪轻霞。 菖蒲酒更嘉。 人别后，叹飞花。 云山和梦遮。 吴笺小字写流沙。 几行秋雁斜。 元夕风光，中兴时候。 东风著意催梅柳。 谁家银字小笙簧，倚阑度曲黄昏后。 拨雪张灯，解衣贳酒。 觚稜金碧闻依旧。 明年何处看升平，景龙门下灯如昼。 雪意初浓，云情已厚。 黄昏散尽扶头酒。 不知墙外夜来梅，忍寒添得疏花否。 休更熏香，且同携手。 从教策策轻寒透。 亭儿直下玉生烟，暗香归去沾襟袖。 过尽百花芳草满。 柳丝舞困阑干暖。 柳外秋千裙影乱。 人逐伴。 旧家心性如今懒。 斗帐宝香凝不散。 黄昏院落莺声晚。 红叶不来音信断。 疏酒盏。 东阳瘦损无人管。 失脚青云何所往，故山松竹应秋。 痴儿官事几时休。 可怜双白鬓，斗栗尚迟留。 尊酒偷闲聊放旷，夜凉河汉西流。 从教孤笛喷高楼。 与君同一醉，明日旋分愁。 小院轻寒，酒浓香软，深沈帘幕。 我辈相逢，欢然一笑，春在杯酌。 家山辜负猿鹤。 轩冕意、秋云似薄。 我自西风，扁舟归去，看君寥廓。 宝钗整鬓双鸾斗。 睡未醒、熏风襟袖。 彩丝皓腕宜清昼。 更艾虎、衫儿新就。 玉杯共饮菖蒲酒。 愿耐夏、宜春厮守。 榴花故意红添皱。 映得人来越瘦。 萍蓬踪迹几时休。 尽飘浮。 为君留。 共话当年，年少气横秋。 莫叹两翁俱白发，今古事，尽悠悠。 西风吹梦入江楼。 故山幽。 谩回头。 又是手遮，西日望皇州。 欲向西湖重载酒，君不去，与谁游。 铜壶漏歇。 纱窗倒挂梅梢月。 玉人酒晕消香雪。 促轸调弦，弹个古离别。 雏莺小凤交飞说。 嘈嘈软语丁宁切。 相如敧枕推红氎。 脉脉无言，还记旧时节。 梅花似雪。 雪花却似梅清绝。 小窗低映梅梢月。 常记良宵，吹酒共攀折。 如今客里都休说。 潇潇洒洒情怀别。 夜阑火冷孤灯灭。 雪意梅情，分付漆园蝶。 千种繁春，春已去、翩然无迹。 谁信道、荼䕷枝上，静中留得。 晓镜洗妆非粉白，晚衣弄舞馀衫碧。 粲宝钿、珠珥不胜持，浓阴夕。 金翦度，还堪惜。 霜蝶睡，无从觅。 知多少、好词清梦，酿成冰骨。 天女散花无酒圣，仙人种玉惭香德。 怅攀条、记得鬓丝青，东风客。 秋色忽如许，风露皎如空。 平生青鬓馀地，老与故人同。 忆得鲈鱼来后，杂以洞庭新橘，月堕酒杯中。 宾客可人意，歌舞转春风。 坐间玉，花底扇，又从容。 从容更好，无奈多病已衰翁。 赖有主人风味，识我少年狂态，乞与酒颜红。 一醉晓鸦起，流水任西东。 淦水定何许，楼外满晴岚。 落霞蜚鸟无际，新酒为谁甘。 闻道居邻玉笥，下有芝田琳苑，光景照江南。 已转丹砂九，应降素云三。 忆畴昔，翻舞袖，纵剧谈。 玉壶倾倒，香务黄菊酿红柑。 好在当时明月，只有炉薰一缕，缄寄可同参。 剩肯南游不，蓬海试穷探。 记河梁折柳。 问画堂乐事，燕鸿难偶。 十年谩回首。 但亭亭紫盖，差差南斗。 传闻小有。 种桃花、亲烦素手。 怪归来、道骨仙风缥缈，迥然非旧。 清昼。 江南如画，紫菊冬前，翠橙霜后。 扁舟渡口。 佳客至，奉名酒。 唤青鸾起舞，云窗月槛，一曲山明水秀。 笑相看、玉海别来，浅如故否。 爱日。 报疏梅动意，春前呼得。 画栋晓开寿城。 度百和温馨，霜华无力。 斑衣翠袖，人面年年照酒色。 环四座、璧月琼枝，恍然江县拟乡国。 闻道抚、东岩旧迹。 又殊胜、谢家清逸。 知与桃花笑了，定何似青鸟，层城消息。 他年妙高峰上，优昙会堪折。 拥轻轩、未妨游戏，看取朱轮十。 短篷醉舣。 江南秋意如水。 露草星明，风柳丝委。 危槛倚。 为故人宴喜。 欢无几。 念青鞋紫绮。 论诗载酒，犹胜心寄双鲤。 倦游晚矣。 云路非吾事。 湖海从君意。 沙雁起。 记夜阑隐几。 劳顾曲。 燕贡雅羞衣绿。 鲁酒不能春味足。 小杯空荐玉。 只愿此欢常续。 莫序水边丝竹。 明日朝参同趁六。 犹期归骑逐。 休相忆。 明夜远如今日。 楼外绿烟村幂幂。 花飞如许急。 柳岸晚来船集。 波底斜阳红湿。 送尽去云成独立。 酒醒愁又入。 春不尽。 处处与情相趁。 谁道刘郎家恁近。 一年花不问。 双剪画罗春胜。 今夜月圆如镜。 怎得酒阑心易定。 试将金液镇。 衰翁自谪。 堪笑忘了，山林闲适。 一岁花黄，一秋酒绿，一番头白。 浮生似醉如客。 问底事、归来未得。 但愿长年，故人相与，春朝秋夕。 卮言日出。 天上漫试，人间无术。 一笑归来，身如蝉蜕，首如龟缩。 年年白酒黄花，共愿我、光风霁月。 不道道人，骎骎老去，如何消得。 君莫厌江乡，也有茂林修竹。 竹外有些亭榭，置酒尊棋局。 棋神酒圣各成欢，欢长更烧烛。 寄语故人鹏鷃，任倾金围玉。 君到共黄花，君去早梅将发。 君不待梅归去，问与谁同折。 白头潘令一年秋，有酒恨无客。 莫忘道山堂上，话清音风月。 寻得一枝春，惊动小园花月。 把酒放歌添烛，看连林争发。 从今日日有花开，野水酿春碧。 旧日爱闲陶令，作江南狂客。 日日念江东，何有旧人重说。 二妙一时相遇，怪尊前头白。 山城无物为君欢，薄酒待寒月。 草草数歌休笑，似主人衰拙。 秋入阑干，亭亭波面虹千丈。 一声鱼唱。 画个三高样。 江上风波，更泛吴松浪。 寒潮涨。 石鱼酒舫。 漫叟知何向。 香蔌蔌。 小山丛桂烘温玉。 烘温玉。 酒愁花暗，沈腰如束。 烦君剩与阳春曲。 为君细拂衾罗馥。 衾罗馥。 一春幽梦，与君相续。 岁寒堂下两株梅。 商量先后开。 春前日绕一千回。 花来春未来。 冰可断，玉堪裁。 寒空无暖埃。 为君翻动腊前醅。 酒醒香满怀。 绿阴红雨。 黯淡衣裳花下舞。 花月佳时。 舞破东风第几枝。 一杯相属。 从炧尊前三四烛。 酒尽花阑。 京洛风流仔细看。 一年歌舞。 还是花黄尊绿处。 雨横风多。 比似年时恨若何。 帘深酒暖。 细雨斜风浑不管。 只有黄花。 欲近佳人鬓畔鸦。 送人南浦。 日日客亭风又雨。 相见如何。 梅子枝头春已多。 真成别去。 酒病明朝知几许。 淋损宫袍。 都是人人醉后娇。 来时夹道，红罗步障，已换青丝翠羽。 春愁元自逐春来，却不肯、随春归去。 千觞美酒，十分幽事，归到只愁风雨。 凭谁传语牡丹花，为做取、东君些主。 留花翠幕，添香红袖，常恨情长春浅。 南风吹酒玉虹翻，便忍听、离弦声断。 乘鸾宝扇，凌波微步，好在清池凉馆。 直饶书与荔枝来，问纤手、谁传冰碗。 藕花亭上，无尘无暑，滟滟一池秋韵。 绿罗宝盖碧琼竿，翠浪里、亭亭月影。 一家姊妹，两般梳洗，浓淡施朱傅粉。 夜深风露逼人怀，问谁在、牙床酒醒。 雨声不断垂檐竹。 清歌唤起清眠熟。 洞户有馀花。 同倾细细霞。 酒行如过雨。 雨尽风吹去。 吹去复盈杯。 一春能几回。 雪里珠衣寒未动。 雪后清寒，惊损幽帷梦。 风撼海牛帘幕重。 画檐冰箸如流汞。 一穗香云佳客共。 溜溜金槽，政尔新词送。 酒戏诗阄忘百中。 烛间有个人非众。 风韶雨润催花候。 欢春恨、年年常有。 桃蹊杏陌相期久。 一为东君试手。 匆匆去、那人信否。 襟泪渍、粉香依旧。 单衣煮酒重来后。 好与看承人瘦。 菊已开时梅未通。 似寒如暖意融融。 情亲语妙一杯中。 歌舞欲来须更理，林泉有乐政须同。 好诗多味酒无功。 渺渺东风泛酒船。 月华为地玉为川。 春于红药更留连。 云路功名方步步，草庐松竹自年年。 他时人说二疏贤。 花下凭肩月下迎。 避人私语脸霞生。 画堂红烛意盈盈。 病酒一春愁与睡，倚阑终日雨还晴。 强移心绪作清明。 人意歌声欲度春。 春容温暖胜於人。 劝君一醉酒如渑。 梅子枝头应有恨，柳花风底不堪嚬。 盖公堂下净无尘。 倡条繁蒂绿层层。 解衫扶醉同登。 暝云无树亦崚嶒。 红袖深凭。 病思去春饶睡，醉魂因酒思冰。 夜凉星斗挂修甍。 歌尽香凝。 满城风雨近重阳。 夹衫清润生香。 好辞赓尽楚天长。 唤得花黄。 客胜不知门陋，酒新如趁春狂。 故人相见等相忘。 一语千觞。 忆著旧山归去乐，松筠岁晚参天。 老来慵似柳三眠。 从教官府冷，甘作地行仙。 青琐紫微追昨梦，扁舟已具犹怜。 有情如酒月如川。 为君忘饮病，更拟索茶煎。 潦水似讥酒浅，秋云如妒蟾明。 幽人闻雁若闻莺。 更长端有意，菊晚近无情。 诗学笑中偷换，烛花醉里频倾。 罗衣迥立可怜生。 五湖虽好在，客意欲登瀛。 天外秋云四散飞。 波间风艇一时归。 他年淮水东边月，犹为登临替落晖。 夸客胜，数星稀。 晚寒拂拂动秋衣。 酒行不尽清光意，输与渔舟睡钓矶。 拂拂深帏起暗尘。 清歌缓响自回春。 月知灯市云间堕，人对梅花雪后新。 杯掌露，舞衣云。 酒慵微觉翠鬟倾。 洞房不压阳台雨，乞与游人弄晚晴。 洗妆僛舞傍清尊。 霏雨澹黄昏。 殷勤与花为地，烧烛助微温。 松半岭，竹当门。 意如村。 明朝酒醒，桃李漫山，心事谁论。 江梅初试两三花。 人意竞年华。 春工未敢轻放，深院拥吴娃。 翻酒戏，醉人家。 旧生涯。 而今且趁，便面斜阳，莫照红纱。 澹月华灯春夜。 送东风、柳烟梅麝。 宝钗宫髻连娇马。 似记得、帝乡游冶。 悦亲戚之情话。 况溪山、坐中如画。 凌波微步人归也。 看酒醒、凤鸾谁跨。 露醑无情，送长歌未终，已醉离别。 何如暮雨，酿一襟凉润，来留佳客。 好山侵座碧。 胜作夜、疏星淡月。 君欲翩然去，人间底许，员峤问帆席。 诗情酒病非畴昔。 赖亲朋对影，且慰良夕。 风流雨散，定几回肠断，能禁头白。 为君烦素手，荐碧藕、轻丝细雪。 去去江南路，犹应水云秋共色。 嫩柳眉梢轻蹙。 细草烟凝堪掬。 争似小桃秾，酒入香肌红玉。 清馥。 清馥。 不觉花阑漏促。 雨斜风横，正诗人闲倦，淮山清绝。 弹压秋光江万顷，只欠凌波罗袜。 好事幽人，怜予止酒，著意温琼雪。 翠帷低卷，怪来飞堕初月。 凉夜华字无尘，舞裙香渐暖，锦茵声阕。 不分金莲随步步，谁遣芙蓉争发。 赖得高情，湘歌洛赋，称作西风客。 为君留住，不然飘去云阙。 逢春如酒，逢花如露，逢人如玉。 东风送寒去，蔚温温香縠。 海上三山元似粟。 试招来、共藏金屋。 与君醉千岁，看人间新绿。 天似水。 秋到芙蓉如乱绮。 芙蓉意与黄花倚。 历历黄花矜酒美。 清露委。 山间有个闲人喜。 春日归来如许长。 不知偿此意，几何觞。 老人临酒兴犹狂。 溪山主，终不道山王。 一雨罢耕桑。 平生欢喜处，是吾乡。 与君花底共风光。 春莫笑，花不似人香。 宿雨才收，馀寒尚力。 牡丹将绽也、近寒食。 人间好景，算仙家也惜。 因循尽扫断、蓬莱迹。 旧日天涯，如今咫尺。 一月五番价、共欢集。 些儿寿酒，且莫留半滴。 一百二十个、好生日。 气佳哉寿域。 正晓松呈翠，早梅施白。 良辰值良月。 看景星朝睹，洗空霜洁。 珍图瑞牒。 仰天心、锺在俊杰。 向人间，化作如膏甘雨，莫放春歇。 堪忆。 三吴乐事，画戟凝香，舞衣回雪。 风流胜绝。 尊中酒，坐中客。 问今年何事，骑鲸南去，久矣湘枫下叶。 早归来，应取千龄，凤池旧列。 花县双凫缥缈仙。 家庭椿树正苍然。 斑衣举酒大人前。 袅袅凉风供扇枕，悠悠飞露湿丛萱。 醉扶黄发弄曾玄。 春风旗鼓石头城。 急麾兵。 斩长鲸。 缓带轻裘，乘胜讨蛮荆。 蚁聚蜂屯三十万，争面缚，向行营。 舳舻千里大江横。 凯歌声。 犬羊惊。 尊俎风流，谈笑酒徐倾。 北望旄头今已灭，河汉淡，两台星。 柏舟高躅。 晚岁宜遐福。 门户壮，疏汤沐。 青袍围白发，瑞锦缠犀轴。 仙桂长，交柯却映蟠桃熟。 缥缈长生曲。 入破笙箫逐。 香雾薄，菲华屋。 玉钩凉月挂，水麝秋蕖馥。 千万寿，酒中倒卧南山绿。 疏梅淡月年年好。 春意今年早。 迎长时节近佳辰。 看取衮衣黄发、画麒麟。 酒中倒卧南山绿。 起舞人如玉。 风流椿树可怜生。 长与柳枝桃叶、共青青。 榴花五月眼边明。 角簟流冰午梦清。 江上扁舟停画桨，云间一笑濯尘缨。 主人杯酒留连意，倦客关河去住情。 都付驿亭今日水，伴人东去到江城。 山色望中好，□□□□清。 连峰叠巘极目，高下与云平。 玉洞沈沈何处。 隐映一溪烟树。 倒影碧波□。 唤起骖鸾客，丹灶夜光横。 □霞卷，风露滴，月华明。 佳人为我，垂手凄怨理秦筝。 千载虹桥新路。 依约幔亭歌舞。 一醉话浮生。 但得尊盈酒，莫问世间名。 心事几多白发，客情无数青山。 廉纤细雨褪馀寒。 正是花期酒限。 一自瓶簪信杳，空留钿带香残。 我今多病寄江干。 瘦似东阳也惯。 老去频惊节物，乱来依旧江山。 清明雨过杏花寒。 红紫芳菲何限。 春病无人消遣，芳心有酒摧残。 此情拍手问阑干。 为甚多愁我惯。 扁舟东下，正岁华将晚，江湖清绝。 万点寒鸦高下舞，凝住一天云叶。 映筱渔村，衡茅酒舍，淅沥鸣飞雪。 壮怀兴感，悔将钗凤轻别。 遥望杰阁层楼，明眸秾艳，许把同心结。 东畎西倾浑未定，终恐前盟虚设。 爇兽炉温，分霞酒满，此夕欢应狎。 多情言语，又还知共谁说。 迟日江山好，老去倦遨游。 好天良夜，自恨无地可销忧。 岂意绮窗朱户，深锁双双玉树，桃扇避风流。 未暇泛沧海，直欲老温柔。 解檀槽，敲玉钏，泛清讴。 画楼十二，梁尘惊坠彩云留。 座上骑鲸仙友，笑我胸中磊磈，取酒为浇愁。 一举千觞尽，来日判扶头。 阴檐雪在。 小雨廉纤寒又㬠。 莫上危楼。 楼迥空低雁更愁。 一杯浊酒。 万事世间无不有。 待早归田。 欲买田无使鬼钱。 同云垂六幕，啼乌静、风御玉妃寒。 渐声入钓蓑，色侵书幌，似花如絮，结阵成团。 倦游客，一番诗思苦，无算酒肠宽。 黄竹调悲，绮衾人马，岂堪梅蕊，索笑巡檐。 一杯知谁劝，空搔首、远是忆旧青毡。 问素娥早晚，光射江干。 待醉披鹤氅，高吟冰柱，剡溪何妨，乘兴空还。 只恐橹声咿轧，栖鸟难安。 吹花何处。 桃叶江头路。 碧锦障泥冲暮雨。 一霎峭寒如许。 归来索酒浇春。 潮红秋水增明。 却自不禁春恼，偎人低度歌声。 壮日遇重九，跃马□欢游。 如今何事多感，双鬓不禁秋。 目断五陵台路，无复临高千骑，鼓吹簇轻裘。 霜露下南国，淮汉绕神州。 钓松鲈，斟郢酒，听吴讴。 壮心铄尽，今夕重见紫茱羞。 月落笳鸣沙碛，烽静人耕榆塞，此志恐悠悠。 拟欲堕清泪，生怕菊花愁。 花飞锦绣香，茗碾枪旗嫩。 是处绿连云，又摘斑斑杏。 愁来苦酒肠，老去闲花阵。 燕子不知人，尚说行云信。 征鸿翻塞影。 怅悲秋人老，浑无佳兴。 鸣蛩问酒病。 更堆积愁肠，摧残诗鬓。 起寻芳径。 菊羞人、依丛半隐。 又岂知、虚度重阳，浪阔渺无归恨。 无定。 登高人远、戏马台闲，怨歌谁听。 香肩醉凭。 镇常是、笑得醒。 到如今何在，西风凝伫，冠也无人为正。 看他门、对插茱萸，恨长怨永。 楼压层城，斜阳敛、帆收南浦。 最好是、长江澄练，远山新雨。 □□留连邀皓月，一堂高敞祛隆暑。 问从来、佳赏有谁同，应难数。 舟横渡，车阗路。 催酒进，麾灯去。 放姮娥照座，不烦帘阻。 已见天清无屏翳，更须潮上喧阗鼓。 看波光、撩乱上樯竿，龙蛇舞。 披锦泛江客，横槊赋诗人。 气吞宇宙，当拥千骑静胡尘。 何事折腰执版，久在泛莲幕府，深觉负平生。 踉蹡众人底，欲语复吞声。 庆垂弧，期赐杖，酒深倾。 愿君大耐，碧眸丹颊百千龄。 用即经纶天下，不用归谋三径，一笑友渊明。 出处两俱得，��鷃亦鵾鹏。 比屋烧灯作好春。 先须歌舞赛蚕神。 便将簇上如霜样，来饷尊前似玉人。 丝馅细，粉肌匀。 从它犀箸破花纹。 殷勤又作梅羹送，酒力消除笑语新。 蕊小雕琼，花明熔蜡，天交一旦俱芳。 丰臞虽异，皆熨水沈香。 应笑纷红堕紫，初未识、调粉涂黄。 凭肩处，金细玉珥，不数寿阳妆。 思量。 谁比似，酥裁笋指，密翦蜂房。 又何须酣酒，重暖瑶觞。 且放侧堆金缕，骊山冷、来浴温汤。 谁题品，青枝绿萼，俱未许升堂。 四俊乡书荐鹗，一夔漕府登贤。 明年春晚柳如烟。 看取胪传金殿。 册府牙签昼阅，词垣紫诰宵传。 青楼买酒定无缘。 且放金杯潋滟。 何处春来，试烦君向钗头看。 舞翻飞燕。 已拂春风面。 白玉圆钿，酌酒殷勤劝。 深深愿。 愿长□健。 岁与春相见。 休休莫莫。 当年不负西湖约。 一技初见横篱落。 嚼蕊闻香，长是醉乡落魄。 而今对酒空斟酌。 老来多病情非昨。 谁人伴我临东阁。 冷淡吟怀，犹可追前作。 脸上残霞酒半消。 晚妆匀罢却无聊。 金泥帐小教谁共，银字笙寒懒更调。 人悄悄，漏迢迢。 琐窗虚度可怜宵。 一从恨满丁香结，几度春深豆蔻梢。 射虎南山，断蛟北海，恍如梦中。 念少年豪气，霜寒一剑，清时功业，月满雕弓。 年去年来成底事，已一半消磨成老翁。 那堪更，病为城绕，愁作兵攻。 无悰。 慵语西风。 正独倚危阑送塞鸿。 道酒能消遣，酒因病减，歌能消遣，歌为愁浓。 大造不将炉冶去，□万卷诗书宁愤穷。 都休问，且试弹绿绮，闲和秋虫。 山雨喜开霁，爽气涤烦襟。 晚秋丹叶飘坠，篱菊散黄金。 徙倚关河凝望，回首光阴轻驶，倏忽二毛侵。 须信人间世，莫放酒杯深。 一星子，名与利，漫浮沈。 塞翁祸福无定，此理古犹今。 妙处只应亲到，外物从渠舒卷，出处我无心。 袖手无新语，洗耳听清音。 去岁天涯，一灯闲作幽窗伴。 酒来须满。 不待旁人劝。 今岁天涯，又是年华晚。 凄凉惯。 问天不管。 只我何曾管。 毵毵杨柳绿初低。 澹澹梨花开未齐。 楼上情人听马嘶。 忆郎归。 细雨春风湿酒旗。 郎如陌上尘，妾似堤边絮。 相见两悠扬，踪迹无寻处。 酒面扑春风，泪眼零秋雨。 过了别离时，还解相思否。 相知元早来何暮。 社燕送、秋鸿去。 春草春波愁目注。 酒香花韵，绮谭妍唱，怎不思量住。 虚无指点骑鲸路。 个是骚人不凡处。 画栋云飞帘卷雨。 风流千古，一时人物，好记尊前语。 万绿压庭柯，雨晴烟润。 三尺金猊麝微喷。 百花香暖，酿作九霞仙酝。 祝君如此酒，年年饮。 插额汉貂，垂腰苏印。 趁取如今未华鬓。 三茅兄弟，总有丹台名姓。 蟠桃熟也未，教人问。 晓日帘栊初破睡，宝鸭宿薰浓。 笑指图中鹤发翁。 仙骨宛然同。 万里郎官遥上寿，五马茜衫红。 待插华貂酒满锺。 仍是黑头公。 春又晚。 杨柳晓莺啼断。 落尽残红馀片片。 风狂都不管。 作客惟嫌酒浅。 未敌闲愁一半。 人与青山谁近远。 可怜春梦短。 素娥作意失幽期。 我自不凭伊。 举杯重叹，帖云微笑，应道人痴。 如今老去无情绪，只有睡相宜。 建溪一啜，木樨数翦，酒醒归时。 吴波亭畔千行柳。 直恁留人久。 晚来船槛再三凭。 又是一钩新月、照江心。 故人有约何时到。 白地令人老。 只愁酒尽更谁赊。 一段闲愁无计、奈何他。 云冻鸟飞灭，春意著林峦。 姮娥何事，醉撼瑞叶落人间。 斜入酒楼歌处，微褪茅檐烟际，窗户漾光寒。 西帝游何许，翳凤更骖鸾。 玉楼耸，银海眩，倚阑干。 渔蓑江上归去，浑胜画图看。 三嗅疏枝冷蕊，索共梅花一笑，相对两无言。 月影黄昏里，清兴绕吴山。 一叶堕金井，秋色满蟾宫。 婵娟影里，玉箫吹断碧芙蓉。 缭绕宫墙千雉，森耸觚稜双阙，缥缈五云中。 郁郁葱葱处，佳气夜如虹。 日华边，江海客，每从容。 青钱万选，北门东观会留侬。 堪叹搏沙一散，今夜扁舟何许，红蓼碧芦丛。 无地寄愁绝，把酒酹西风。 蕊珠宫女弄幽妍，初著春心娇小。 自白真香，浑胜似、姑射冰肌窈窕。 带雪茅檐，临溪篱落，占却春多少。 天寒日暮，有人愁绝行绕。 长记流水桥边，雨晴烟淡，袅一枝清晓。 梦想经年开病眼，把酒风前一笑。 花骨娇多，不禁人觑，只怕轻飞了。 无端羌管，夜阑声入云杪。 满城风雨近重阳，云卷天空垂幕。 林表初阳光似洗，屋角呼晴双鹊。 香泽方熏，烘帘初下，森森霜华薄。 发妆酒暖，殢人须要同酌。 老手为拂春山，休夸京兆扫，宫眉难学。 客里清欢随分有，争似还家时乐。 料得厌厌，云窗深锁，宽尽黄金约。 不堪重省，泪和灯烬偷落。 一番雨过一番凉，秋入苍崖青壁。 昼日多阴，还又是、重九飘零江国。 瘦水鳞鳞，长烟袅袅，枫叶千林赤。 南山入望，为谁依旧佳色。 随分绿酒黄花，联镳飞盖，总龙山豪客。 人世高歌狂笑外，扰扰於身何得。 短发萧萧，风吹乌帽，醉里从敧侧。 明年虽健，未知何处相忆。 画栋珠帘，临无地、沧波万顷。 云尽敛、西山横翠，半江沈影。 斜日明边回白鸟，晚烟深处迷渔艇。 听棹歌、游女采莲归，声相应。 愁似织，人谁省。 情纵在，欢难更。 满身香犹是，旧时笋令。 宦海归来尘扑帽，酒徒散尽霜侵鬓。 最愁处、独立咏苍茫，西风劲。 社雨初晴，烟光暖、吴山滴翠。 望绛阙、祥云亏蔽，粉垣千雉。 万柳低垂春似酒，微风不动天如醉。 遍万井、嬉嬉画图中，欢声里。 嗟倦客，道傍李。 看人事，槐根蚁。 立苍茫俯仰，漫悲身世。 靖节依然求县令，元龙老去空豪气。 便乘兴、一叶泛沧浪，吾归矣。 晓来丹枫过雨，净如扫。 霜空横雁，寒日翻鸦，惊嗟岁月如流，更被酒迷花恼。 转眼吴霜，点鬓催老。 细思欢游旧事，还自笑。 断雨残云，都总似、梦初觉。 锦鳞书断，宝箧香销向谁表。 尽情说似啼鸟。 曲沼朱阑，缭墙翠竹晴昼。 金万缕、摇摇风柳。 还是燕子归时，花信来后。 看淡净洗妆态，梅样瘦。 春初透。 尽日明窗相守。 闲共我焚香，伴伊刺绣。 睡眼剩剩，今朝早是病酒。 那堪更、困人时候。 □中原望眼，正汉水、接天流。 渐霁雨虹消，清风面旋，借我凉秋。 草庐旧三顾处，但孤云、翠壁晚悠悠。 唯有兰皋解佩，至今犹话离愁。 迟留。 叹息此生浮。 去去老沧洲。 念岁月侵寻，闲中最乐，饱外何求。 功名付他分定，也谁能、伴得赤松游。 尊酒相逢，更莫问侬，依旧狂不。 邃馆金铺半掩，帘幕参差影。 睡起槐阴转午，鸟啼人寂静。 残妆褪粉，松髻敧云慵不整。 尽无言，手挼裙带绕花径。 酒醒时，梦回处，旧事何堪省。 共载寻春，并坐调筝何时更。 心情尽日，一似杨花飞无定。 未黄昏，又先愁夜永。 吴山新摇落，湖光净、鸥鹭点涟漪。 望一簇画楼，记沽酒处，几多鸣橹，争趁潮归。 瑞烟外，缭墙迷远近，飞观耸参差。 残日衬霞，散成锦绮，怒涛推月，辗上玻璃。 西风吹残酒，重门闭，深院露下星稀。 肠断凭肩私语，织锦新诗。 想翠幄香消，都成闲梦，素弦声苦，浑是相思。 还恁强自开解，重数归期。 云障日。 檐外雪销残滴。 画阁红炉窗户窄。 博山烟穗直。 酒入横波滟溢。 羞得梅无颜色。 乡有温柔元未识。 更从何处觅。 移商换羽。 花底流莺语。 唱彻秦娥君且住。 肠断能消几许。 劝觥斜注微波。 真情著在谁那。 只怕如今归去，酒醒无奈愁何。 争妍占早。 只有梅同调。 紫晕丁香青盖小。 比似横枝更好。 日烘锦被熏香。 老夫恼得颠狂。 把酒花前一笑，醉乡别有风光。 木犀开遍芙蓉老。 东篱独占秋光好。 还记笑春风。 新妆相映红。 莫嫌彭泽令。 不似刘郎韵。 把酒赋新诗。 花前知是谁。 把酒听歌始此回。 流莺花底语徘徊。 神仙也许人间见，腔调新翻辇下来。 银烛灺，玉山颓。 谁言弱水隔蓬莱。 绝胜想像高唐赋，浪作行云行雨猜。 雾阁云窗别有天。 丰肌秀骨净娟娟。 独立含情羞不语，总妖妍。 持酒听歌心已醉，可怜白发更苍颜。 红烛纱笼休点著，月中还。 牛郎织女，因缘不断，结下生生世世。 人言恩爱久长难，又不道、如今几岁。 眼穿肠断，一年今夜，且做不期而会。 三杯酒罢闭云房，管上得、床儿同睡。 晓来犹自雨冥冥。 投晚却能晴。 姮娥为谁著意，洗得十分明。 人自老，兔长生。 酒徐倾。 杯行到手，休更推辞，转眼参横。 秋晚霜初肃，江寒雾未收。 西风吹老白苹洲。 长笛一声、谁在水边楼。 带绿枨新破，真醇酒旋篘。 簪花莫怪老人羞。 直是黄花、羞上老人头。 娟娟缺月梧桐影。 云度银潢静。 夜深檐隙下微凉。 醒尽酒魂何处、藕花香。 鹊桥初会明星上。 执手还惆怅。 莫嗟相见动经年。 犹胜人间一别、便终天。 粉痕轻、谢池泛玉，波暖琉璃初暖。 睹靓芳、尘冥春浦，水曲漪生遥岸。 麝气柔、云容影淡，正日边寒浅。 闲院寂，幽管声中，万感并生，心事曾陪琼宴。 春暗南枝依旧，但得当时缱绻。 昼永乱英，缤纷解佩，映人轻盈面。 香暗酒醒处，年年共副良愿。 听琤琤漏永，洗银林、梅英半寒收。 正蟾辉舒粉，云容缕色，切近妆楼。 人在东风伫立，悄悄独凝眸。 多少横斜影，萦绕江流。 只有清香暗度，堕髻簪珥玉，曾赋清游。 认瑶车冰辙，佳致肯延留。 指蓬山、青砂初转，望沧溟、羽佩一同舟。 仙娥许，酒渑与我，消尽春愁。 瓖质仙姿，缟袂清格，天然疏秀。 静轩烟锁黄昏后。 影瘦零乱，艳冷珑璁，雪肌莹暖，冰枝萦绣。 更赋风流，几番攀赠，细拈香盈手。 与东君、叙暌远，脉脉两情有旧。 立久。 阆苑凝夕，瑶窗淡月，百琲寻芳，醉玉谈群，千锺酹酒。 向此，是处难忘瘦花，送远何劳垂柳。 忍听高楼，笛声凄断，乐事人非偶。 空馀恨，惹幽香不灭，尚沾春袖。 灰飞嶰谷，佩解江干，庾岭寒轻梅瘦。 水面吞蟾，山光暗斗。 物色盈枝依旧。 凭暖危阑久。 有清香旖旎，却沾襟袖。 赋情□、窥人艳冷，更是殷勤，忍重回首。 谁知道，春归院落，缤纷雪飞鸳甃。 须谢化机爱惜，碎璧铺酥，肯把飞英僝僽。 念念瑶珂，乘飙烟浦，送别犹携纤手。 馥郁盈芳酒。 临妆罢、一点眉峰伤皱。 又只恐、□收梦断，管凄风怨，晓催银漏。 残金兽。 参横月堕归时候。 笑擘黄柑酒半醒。 玉壶金斗夜生冰。 开窗尽见千山雪，雪未消时月正明。 兰烬短，麝煤轻。 画楼钟鼓已三更。 倚栏谁唱清真曲，人与梅花一样清。 岁岁做生朝，只是儿孙捧酒。 今岁丝纶茶药，有使人双授。 圣君作事与天通，道有便真有。 老去不能宣力，只民编分寿。 韵致撩诗客，风流出酒家。 长绳为驻日车斜。 且向春香玉色、占生涯。 细按歌珠串，从敧宝髻鸦。 花应笑我鬓双华。 偏向西阶吹馥、侑流霞。 魏紫姚黄凝晓露。 国艳天然，造物偏锺赋。 独占风光三月暮。 声名都压花无数。 蜂蝶寻香随杖屦。 睍睆莺声，似劝游人住。 把酒留春春莫去。 玉堂元是常春处。 浦溆凝烟。 谁家女采莲。 手拈荷花微笑，传雅令、侑清欢。 擘叶劝金船。 香风袭绮筵。 最后殷勤一瓣，分付与、酒中仙。 水亭清绝。 拥翠环林樾。 湘簟宾筵乘兴，玉壶酒、漾冰雪。 宝兽沈烟爇。 玉琴声韵彻。 夜永风微烟淡，梧桐影、碎明月。 造物巧锺赋，新腊报花期。 江梅清瘦，只是洁白逞芳姿。 我欲超群绝类，故学仙家繁杏，秾艳映横枝。 朱粉腻香脸，酒晕著冰肌。 玉堂里，山驿畔，最希奇。 谁将绛蜡笼玉，香雪染胭脂。 好向歌台舞榭，斗取红妆娇面，偎倚韵偏宜。 羌管莫吹动，风月正相知。 游燕赏潭洞，舒啸对云峰。 瀑泉飞下银汉，一水净涵空。 前度刘郎诗句，祗咏丹青摹写，佳境未亲逢。 争似我吟赏，携酒屡从容。 濯尘缨，挥羽扇，快薰风。 因思往古游者，清兴与今同。 泉石因人轻重，岘首名传千古，登览赖羊公。 陵谷有迁变，勋烈耀无穷。 我昔蓬莱侍列仙。 梦游方悟绊尘缘。 青春放浪迷诗酒，黄卷优游对圣贤。 嘲水石，咏云烟。 乘风欲往思泠然。 要知昨夜方壶景，只在芸斋杖屦前。 商素肃金飚，吹帽又逢佳节。 乘兴登临舒啸，玩云林清绝。 高歌横剑志平戎，酒量与天阔。 更待醉归开宴，赏东篱明月。 晚云碧。 松巘飞泉翠滴。 双鱼畔、疑是永和，曲水流觞旧风物。 波光映山色。 时见轻鸥出没。 壶天邃，修竹翠阴，虚籁吟风更幽寂。 登临兴何极。 上烟际危亭，彩笔题石。 山中猿鹤应相识。 对远景舒啸，壮怀豪逸。 刘郎何在玩石刻。 感往事陈迹。 还忆。 少年日。 帅旗鼓文场，轩冕京国。 如今老大机心息。 有陶令秫酒，谢公山屐。 闲来潭洞，醉皓月，弄横笛。 廉纤小雨养花天。 池光映远山。 蕙兰风暖正暄妍。 归梁燕翼偏。 芳草碧，绿波涟。 良辰近禁烟。 酒酣午枕兴怡然。 莺声惊梦仙。 寓意登临诗与酒。 豪气直冲牛斗。 挥翰风雷吼。 我生嗟在东坡后。 流水高山琴静奏。 莫笑知音未偶。 天意君知否。 穷通在道吾何有。 年年九日，萸菊登高宴。 今岁旅新丰，听征雁、吟蛩幽怨。 行行游赏，邂逅得诗人，呼斗酒，发清吟，豪气凌霄汉。 穷通默定，志士那兴叹。 寓意醉乡游，且赢得、开怀萧散。 功名外物，何必累冲襟，炼丹井，叱羊山，寻个修真伴。 凉飚生玉宇。 黄花晓凝露。 汀苹岸蓼秋将暮。 登高开宴俎。 传杯兴逸，分咏得句。 思戏马、长怀古。 东篱候酒人何处。 芳尊须送与。 壬戍孟秋，苏子夜游，赤壁舟轻漾。 观水光、弥渺接遥天，月出於东山之上。 与客同，清欢扣舷歌咏，开怀饮酒情酣畅。 如羽化登仙，乘风独立，飘然遗世高尚。 客吹箫、音韵远悠扬。 怨慕舞潜蛟、动凄凉。 自古英雄，孟德周郎。 旧踪可想。 噫，水与月兮，逝者如斯曷尝往。 变化如一瞬，盈虚兮、莫消长。 自不变而观，物我无尽，何须感物兴悲怅。 夫天地之间，物各有主，惟同风月清赏。 念江山美景岂可量。 吾与子、乐之兴徜徉。 听江渚、樵歌渔唱。 □侣鱼虾、友麋鹿，举匏尊相劝，人生堪笑，蜉蝣一梦，且纵扁舟放浪。 戏将坡赋度新声，试写高怀，自娱闲旷。 三洞烟霞多胜致，壶中别有登临。 白鸥飞处晚云深。 群峰罗户牖，空翠入衣襟。 分得双溪楼上景，四时佳趣供吟。 浩歌鲸饮酒频斟。 莺花休恨别，风月是知音。 冯夷微怒，被鲛人水府，织成绡縠。 何处飞来双白鹭，点破一溪寒玉。 岸柳烟迷，海棠酒困，赢得春眠足。 凭栏搔首，为谁消遣愁目。 遥想居士床头，竹渠新雨，溜瓮中春醁。 不惜千锺为客寿，倒卧南山新绿。 晚月催归，春风留住，费尽纱笼烛。 恍疑仙洞，梦游天柱林屋。 年来衰懒，渐无心赏遍，目前佳趣。 寂寂墙阴春荠老，不到先生鼎俎。 诗卷寻医，禅林结局，酒入昏田务。 山头云气，为谁来往朝暮。 犹有筇杖多情，扪萝踏石，堕半岩花雨。 更向葭业摇短艇，惊起飞鸿烟渚。 横玉凄清，焦桐古淡，一笑忘千虑。 更阑人静，此声今在何处。 橹声伊轧，影转云间树。 试问扁舟在何许。 正溪堂波动，沙渚苹轻，渔翁醉，隔岸蓑衣对舞。 归来无一事，尊酒相逢，莫把光阴更虚度。 看歌云杳霭，香雾轻盈，银河转，笑浥芙蓉晓露。 纵西风、黄叶满庭秋，也不碍凝眸，乱山多处。 谢家池阁。 翠桁香浓，琐纱窗薄。 夜雨灯前，秋风笔下，与谁同乐。 主人许我清狂，奈酒量、从来最弱。 颠倒冠巾，淋漓衣袂，醒时方觉。 酒泛恩波，香凝瑞彩，笙歌鼎沸华堂。 簪缨济济，拜手祝君王。 好是重华盛世，康衢里、争颂陶唐。 古今少，圣明相继，交劝万年觞。 升平，无外事，穷天极地，俱沐恩光。 更宫花齐戴，锦绣成行。 愿捧蟠桃为寿，对瑶宴、一曲山香。 尧天近，葵倾心切，相约共梯航。 山城秋早，听画角吟风，晓来声咽。 梦断华胥人乍起，冷浸一天霜月。 灏气参横，尘埃洗尽，玉管濡冰雪。 兴来吟咏，灵均谁谓今绝。 闻道潇洒王孙，对黄花清赏，喜延佳客。 一坐簪缨谭笑处，全胜东篱山色。 酒兴云浓，诗肠雷隐，饮罢须臾设。 醉归凝伫，此怀还与谁说。 上苑暮春好，烟雨正溟濛。 桃蹊冷落无语，嫩绿翳残红。 好是翠幈乍展，喜见玉英初坼，裁翦费春工。 绰约更娇软，轻扬万条风。 散清馥，翻素艳，照晴空。 佳人羞妒，兢把粉质斗芳容。 无限恼人风味，别有留春情韵，都付酒杯中。 极目凭阑久，月影在墙东。 宾宴亲尧日，薰弦动舜风。 公馀无事乐年丰。 多谢歌姬流盼、更情浓。 气逼云天外，毫濡雪碗中。 百篇斗酒兴何穷。 却笑东山无语、醉花丛。 乳酒初颁菊正黄。 去年高宴近清光。 朝回犹带御炉香。 暂向花封陪客醉，已闻芝检促归装。 昌黎宁许到潮阳。 与客相从谒谢公。 芝田绛节拥仙翁。 数枝桃杏斗香红。 醉眼斜拖春水绿，黛眉低拂远山浓。 此情都在酒杯中。 红叶漫随风舞，黄花不畏霜凋。 诗人把酒竞招招。 更欲移尊籍草。 醉里谪仙兴逸，夜深归骑声呶。 孟公投辖未相饶。 不放秋光便老。 霜天奇绝。 江上寒英重缀雪。 簌簌轻绡。 应是司花巧奏刀。 东君清楚。 故把疏枝来酒所。 点点新妆。 冷浸冰壶别有香。 满城风雨近重阳。 小院更凄凉。 遥想东篱山色，今年花为谁黄。 何妨载酒，登高落帽，物外徜徉。 都把渊明诗思，消磨□□□□。 珠帘深。 玉人天上传清音。 传清音。 云横新雁，梅落寒林。 □□□□□□□。 □□□□□□□。 □□□。 谢家庭院，寿酒频斟。 十月小阳春。 放榜梅花作状元。 重庆礼成三日后，生贤。 第一龙飞不偶然。 劝酒自弹弦。 更著班衣寿老仙。 见说海坛沙涨也，明年。 此夜休嗔我近前。 暮春清昼。 政莺啭夏林，棠阴初秀。 鼓角欢雄，旌旗明灭，宝马又还西骤。 山水六朝堪画，宫阙千门如绣。 印悬斗。 盛元戎小队，花间迎候。 芳酎。 为公寿。 带雨梨花，未用啼红袖。 玉帐风前，胡床月下，谈笑要清群丑。 桃叶渡船应在，太白酒楼依旧。 暂回首。 看槐班爰立，沙堤成就。 寒梢冰破，问何人远寄、江南春色。 似是天怜为客久，报我春归消息。 茅舍疏篱，故园开处，两岁关山隔。 天涯重见，向人风味如昔。 谁念月底风前，当时青鬓、渐与花颜白。 不恨一番花阴早，恨把年华虚掷。 嚼蕊含香，攀条觅句，拼醉禁愁得。 酒醒还是，梦魂数遍归驿。 小舟横截西江，晓来风静无尘起。 霜馀日暖，东君见效，梅梢春醉。 壮观亭高，通幽径远，吸江临水。 任全抛簿领，携家访古，清泉畔、疏阴里。 楚蜀江山分处，望神京、三千馀里。 才高命偶，功名休羡，纷纷馀子。 强健身心，团栾尊酒，此游须记。 便他年富贵，园林钟鼓，只如今是。 晓来密雪如筛，望中莹彻还如洗。 梅花过了，东风未放，满城桃李。 碎翦琼英，高林低树，巧装匀缀。 更江山秀发，田畴清润，满眼是、丰年意。 谁念危楼独倚。 共飘零、茫茫天外。 毫端句涩，杯中酒减，欢情难寄。 天为凄凉，暂时遮尽，黄茅白苇。 但神州目断，珠宫玉阙，缈三千里。 凉意在何许，高柳荫汀洲。 移船藕花深处，待得月如钩。 一抹晚山残照，十顷醉红香绿，百柂列琼舟。 浩歌激苍莽，豪气溢神州。 泛芙蓉，依绿水，并英游。 明年此会，可怜独是贾胡留。 赖有瀛洲仙子，少驻云霄高步，相与慰沈浮。 富贵傥来尔，有酒且相酬。 举俗爱重九，秋至不须悲。 登临昔贤胜地，空愧主人谁。 滚滚长江不尽，叠叠青山无数，千载揖高姿。 况有贤宾客，同醉此佳时。 坐间菊，青作袂，玉为肌。 香英泛酒，风流绝胜酌酴醿。 莫话龙山高会，只作东篱幽想，应有故人思。 北望江南路，回首暮云披。 举俗爱重九，我辈更锺情。 良辰好景，赏心乐事古难并。 正是朝廷闲暇，四序均调玉烛，一路庆丰登。 况值循良守，酒与政俱成。 倚危亭，持玉斝，泛金英。 风高日淡，一天秋色共澄清。 指点云间岳镇，寿与两宫齐久，天地永成平。 岁岁同民乐，持此报君恩。 百罚深杯，都不记、归来时节。 仿佛听、重城更鼓，催成离缺。 江上愁心山敛翠，津头夜色沙如雪。 渐中年、怀抱更深交，难为别。 歌声缓，行云歇。 尊酒散，香尘灭。 想来宵何处，乱山明月。 得意春风群玉府，第名早晚黄金阙。 但相思、莫遣雁来时，音书绝。 悠然堂上，山色浑如画。 堂下梅花未多谢。 向小亭、留客处，晴雪初飞，香四面，不比茅檐低亚。 绿窗帘尽卷，吹到眉心，点缀新妆称闲雅。 缓歌喉、馀舞态，云遏风回，须信道、欲买青春无价。 任匆匆、归去酒醒时，镇梦绕琼梢，月寒清夜。 老来生日，渐觉心情懒。 卯酒带春酲，更昨来、东风已转。 衰颜易改，不用看传神，欢意浅，酒肠悭，孤负深深劝。 浮云富贵，本自无心羡。 金带便围腰，也应似、休文瘦减。 君恩未报，何日赋归欤，三径乐，五湖游，趁取身强健。 楼倚云屏江泻镜。 尊俎风流，地与人俱胜。 酒力易消风力劲。 归时城郭烟生瞑。 幕府俊游常许并。 可惜佳辰，独阻登临兴。 妙语流传空叹咏。 一时珠玉交相映。 清江绕舍竹成阴。 秋日共登临。 地与主人俱胜，情如酒盏方深。 故园何处，时因望眼，聊寄归心。 抖擞一襟凉韵，不教簿领尘侵。 鸳瓦晓霜浓，酒力渐消寒力。 好是一堂和气，胜十分春色。 髯翁笑领彩衣郎，同祝寿千百。 看取明年欢宴，更强如今日。 小小梅花巧耐寒。 曛曛晴日醉醒间。 茶瓯金缕鹧鸪斑。 三寿作朋须共醉，一杯留客未应悭。 酒肠如海寿如山。 春阴漠漠。 海棠花底东风恶。 人情不似春情薄。 守定花枝，不放花零落。 绿尊细细供春酌。 酒醒无奈愁如昨。 殷勤待与东风约。 莫苦吹花，何似吹愁却。 寒欺酒力。 一番风雨花如摘。 酴醿不与群花敌。 笑吐清香，独自殿春色。 春愁惟酒消除得。 何妨常满坐中客。 因花更把光阴惜。 莫待春归，空对花梢忆。 碧云暮合。 不教预赏中秋月。 凉生楚观风初歇。 山影沈沈，相对两奇绝。 湘人怅望黄金节。 只愁酒散仙舟发。 凭谁为与姮娥说。 明夜虽圆，空照人离别。 酒困诗慵，一春拚被花枝恼。 艳妆浓笑。 那更花中好。 不著清尊，持底宽愁抱。 须颠倒。 晚风如扫。 忍见枝头少。 清夜将分。 有酒为谁花下满，相逢轩盖暂时倾。 故人情。 海棠欲睡照教醒。 烛影花光浑似锦，伴君佳句解人酲。 恨无声。 浅寒天气雨催冬。 梅梢糁嫩红。 天教来寿黑头公。 和羹信已通。 斟滟滟，劝重重。 新篘琥珀浓。 他年赐酒拆黄封。 还思此会同。 中秋重九，等闲虚过，多病全疏酒盏。 初寒时候试新醅，正好为、霜螯持满。 诗情未减，酒肠宽在，且趁尊前强健。 百年三万六千场，试屈指、如今过半。 檐外雪纷纷。 雾阁云窗气自温。 谩道使台霜样峻，情亲。 引到壶中别有春。 尊酒负殷勤。 病减杯中量几分。 十五年间无限事，休论。 说与梅花解笑人。 清晨早起，小阁遥山翠。 颒面整冠巾，问寝罢、安排菽水。 随家丰俭，不羡五侯鲭，软煮肉，熟炊粳，适意为甘旨。 中庭散步，一盏云涛细。 迤逦竹洲中，坐息与、行歌随意。 逡巡酒熟，呼唤社中人，花下石，水边亭，醉便颓然睡。 宿雨滋兰，轻风飐柳，新来随处和融。 幽兰曲径，花气巧相通。 燕子才飞又语，带芹泥、时点芳丛。 微中酒，日长睡起，心事在眉峰。 年年，春好处，联镳荡桨，拾翠挪红。 任金貂醉脱，不放杯空。 谁信风流一别，当时事、已逐飞鸿。 云山晚，阑干罢倚，烟寺起疏钟。 风入枯藜衣袂凉。 江枫园柳半青黄。 洗车飞雨带天香。 世事一场真大梦，宦情都薄似秋光。 竹洲有酒可徜徉。 少陵未老。 曾把千人军独扫。 发白眵昏。 却作天涯流落人。 只堪合眼。 夜直谁能潜入伴。 斗酒西凉。 何似卑栖且远方。 延州积庆，到如今千载，芳传遗绪。 世袭簪缨来旧治，依约棠阴如故。 百里休声，三年遗爱，若迹高今古。 邑人尽道，郎君福过渠父。 州县岂久徒劳，汉家密令，须作三公去。 今入花城称寿处，他日荣归禁路。 黄贴天有，上尊名酒，押赐传天语。 朱颜绿鬓，腰黄绸蹙金缕。 已是青春欲暮天。 酒愁离恨不禁添。 尊前休说见郎难。 别后要知还有意，生前莫道便无缘。 雁来频寄小蛮笺。 西风挟雨声翻浪。 恰洗尽、黄茅瘴。 老惯人间齐得丧。 千岩高卧，五湖归棹，替却凌烟像。 故人小驻平戎帐。 白羽腰间气何壮。 我老渔樵君将相。 小槽红酒，晚香丹荔，记取蛮江上。 敧帽垂鞭送客回。 小桥流水一枝梅。 衰病逢春都不记。 谁谓。 幽香却解逐人来。 安得身闲频置酒。 携手。 与君看到十分开。 少壮相从今雪鬓。 因甚。 流年羁恨两相催。 早岁入皇州。 尊酒相逢尽胜流。 三十年来真一梦，堪愁。 客路萧萧两鬓秋。 蓬峤偶重游。 不待人嘲我自羞。 看镜倚楼俱已矣，扁舟。 月笛烟蓑万事休。 岁晚喜东归，扫尽市朝陈迹。 拣得乱山环处，钓一潭澄碧。 卖鱼沽酒醉还醒，心事付横笛。 家在万重云外，有沙鸥相识。 湓口放船归，薄暮散花洲宿。 两岸白苹红蓼，映一蓑新绿。 有沽酒处便为家，菱芡四时足。 明日又乘风去，任江南江北。 家住东吴近帝乡。 平生豪举少年场。 十千沽酒青楼上，百万呼卢锦瑟傍。 身易老，恨难忘。 尊前赢得是凄凉。 君归为报京华旧，一事无成两鬓霜。 插脚红尘已是颠。 更求平地上青天。 新来有个生涯别，买断烟波不用钱。 沽酒市，采菱船。 醉听风雨拥蓑眠。 三山老子真堪笑，见事迟来四十年。 懒向青门学种瓜。 只将渔钓送年华。 双双新燕飞春岸，片片轻鸥落晚沙。 歌缥渺，舻呕哑。 酒如清露鮓如花。 逢人问道归何处，笑指船儿此是家。 穷山孤垒，腊尽春初破。 寂寞掩空斋，好一个、无聊底我。 啸台龙岫，随分有云山，临浅濑，荫长松，闲据胡床坐。 三杯径醉，不觉纱巾堕。 画角唤人归，落梅村、篮舆夜过。 城门渐近，几点妓衣红，官驿外，酒垆前，也有闲灯火。 三年流落巴山道。 破尽青衫尘满帽。 身如西瀼渡头云，愁抵瞿塘关上草。 春盘春酒年年好。 试戴银旛判醉倒。 今朝一岁大家添，不是人间偏我老。 红酥手。 黄縢酒。 满城春色宫墙柳。 东风恶。 欢情薄。 一怀愁绪，几年离索。 错错错。 春如旧。 人空瘦。 泪痕红浥鲛绡透。 桃花落。 闲池阁。 山盟虽在，锦书难托。 莫莫莫。 樽前花底寻春处，堪叹心情全减。 一身萍寄，酒徒云散，佳人天远。 那更今年，瘴烟蛮雨，夜郎江畔。 漫倚楼横笛，临窗看镜，时挥涕、惊流转。 花落月明庭院。 悄无言、魂消肠断。 凭肩携手，当时曾效，画梁栖燕。 见说新来，网萦尘暗，舞衫歌扇。 料也羞憔悴，慵行芳径，怕啼莺见。 秋到边城角声哀。 烽火照高台。 悲歌击筑，凭高酹酒，此兴悠哉。 多情谁似南山月，特地暮云开。 灞桥烟柳，曲江池馆，应待人来。 粉破梅梢，绿动萱丛，春意已深。 渐珠帘低卷，筇枝微步，冰开跃鲤，林暖鸣禽。 荔子扶疏，竹枝哀怨，浊酒一尊和泪斟。 凭栏久，叹山川冉冉，岁月骎骎。 当时岂料如今。 漫一事无成霜鬓侵。 看故人强半，沙堤黄阁，鱼悬带玉，貂映蝉金。 许国虽坚，朝天无路，万里凄凉谁寄音。 东风里，有灞桥烟柳，知我归心。 孤鹤归飞，再过辽天，换尽旧人。 念累累枯冢，茫茫梦境，王侯蝼蚁，毕竟成尘。 载酒园林，寻花巷陌，当日何曾轻负春。 流年改，叹围腰带剩，点鬓霜新。 交亲。 散落如云。 又岂料如今馀此身。 幸眼明身健，茶甘饭软，非惟我老，更有人贫。 躲尽危机，消残壮志，短艇湖中闲采莼。 吾何恨，有渔翁共醉，溪友为邻。 玉花骢。 晚街金辔声璁珑。 声璁珑。 闲敧乌帽，又过城东。 富春巷陌花重重。 千金沽酒酬春风。 酬春风。 笙歌围里，锦绣丛中。 浪迹人间。 喜闻猿楚峡，学剑秦川。 虚舟泛然不系，万里江天。 朱颜绿鬓，作红尘、无事神仙。 何妨在，莺花海里，行歌闲送流年。 休笑放慵狂眼，看闲坊深院，多少婵娟。 燕宫海棠夜宴，花覆金船。 如椽画烛，酒阑时、百炬吹烟。 凭寄语，京华旧侣，幅巾莫换貂蝉。 我校丹台玉字，君书蕊殿云篇。 锦官城里重相遇，心事两依然。 携酒何妨处处，寻梅共约年年。 细思上界多官府，且作地行仙。 素意幽栖物外，尘缘浪走天涯。 归来犹幸身强健，随分作山家。 已趁馀寒泥酒，还乘小雨移花。 柴门尽日无人到，一径傍溪斜。 十载江湖，行歌沽酒，不到京华。 底事翩然，长亭烟草，衰鬓风沙。 凭高目断天涯。 细雨外、楼台万家。 只恐明朝，一时不见，人共梅花。 风雨初经社。 子规声里春光谢。 最是无情，零落尽、蔷薇一架。 况我今年，憔悴幽窗下。 人尽怪、诗酒消声价。 向药炉经卷，忘却莺窗柳榭。 万事收心也。 粉痕犹在香罗帕。 恨月愁花，争信道、如今都罢。 空忆前身，便面章台马。 因自来、禁得心肠怕。 纵遇歌逢酒，但说京都旧话。 角残锺晚关山路，行人乍依孤店。 塞月征尘，鞭丝帽影，常把流年虚占。 藏鸦柳暗。 叹轻负莺花，谩劳书剑。 事往关情，悄然频动壮游念。 孤怀谁与强遣。 市垆沽酒，酒薄怎当愁酽。 倚瑟妍词，调铅妙笔，那写柔情芳艳。 征途自厌。 况烟敛芜痕，雨稀萍点。 最是眠时，枕寒门半掩。 客中随处闲消闷，来寻啸台龙岫。 路敛春泥，山开翠雾，行乐年年依旧。 天工妙手。 放轻绿萱牙，淡黄杨柳。 笑问东君，为人能染鬓丝否。 西州催去近也，帽檐风软，且看市楼沽酒。 宛转巴歌，凄凉塞管，携客何妨频奏。 征尘暗袖。 漫禁得梅花，伴人疏瘦。 几日东归，画船平放溜。 城南载酒行歌路。 冶叶倡条无数。 一朵鞓红凝露。 最是关心处。 莺声无赖催春去。 那更兼旬风雨。 试问岁华何许。 芳草连天暮。 飞花如趁燕子。 直度帘栊里。 帐掩香云暖，金笼鹦鹉惊起。 凝恨慵梳洗。 妆台畔，蘸粉纤纤指。 宝钗坠。 才醒又困，厌厌中酒滋味。 墙头柳暗，过尽一年春事。 罨画高楼怕独倚。 千里。 孤舟何处烟水。 华灯纵博，雕鞍驰射，谁记当年豪举。 酒徒一一取封侯，独去作、江边渔父。 轻舟八尺，低篷三扇，占断苹洲烟雨。 镜湖元自属闲人，又何必、君恩赐与。 云千重。 水千重。 身在千重云水中。 月明收钓筒。 头未童。 耳未聋。 得酒犹能双脸红。 一尊谁与同。 暮山青。 暮霞明。 梦笔桥头艇子横。 苹风吹酒醒。 看潮生。 看潮平。 小住西陵莫较程。 莼丝初可烹。 还山荷主恩，聊试扶犁手。 新结小茅茨，恰占清江口。 风尘不化衣，邻曲常持酒。 那似宦游时，折尽长亭柳。 仕至千锺良易，年过七十常稀。 眼底荣华元是梦，身后声名不自知。 营营端为谁。 幸有旗亭沽酒，何妨茧纸题诗。 幽谷云萝朝采药，静院轩窗夕对棋。 不归真个痴。 七十衰翁，不减少年豪气。 似天山、凄凉病骥。 铜驼荆棘，洒临风清泪。 甚情怀、伴人儿戏。 如今何幸，作个故溪归计。 鹤飞来、晴岚暖翠。 玉壶春酒，约群仙同醉。 洞天寒、露桃开未。 满路游丝飞絮。 韶光将暮。 此时谁与说新愁，有百啭、流莺语。 俯仰人间今古。 神仙何处。 花前须判醉扶归，酒不到、刘伶墓。 十年裘马锦江滨。 酒隐红尘。 万金选胜莺花海，倚疏狂、驱使青春。 吹笛鱼龙尽出，题诗风月俱新。 自怜华发满纱巾。 犹是官身。 凤楼常记当年语，问浮名、何似身亲。 欲寄吴笺说与，这回真个闲人。 泪淹妆薄。 背东风伫立，柳绵池阁。 漫细字、书满芳笺，恨钗燕筝鸿，总难凭托。 风雨无情，又颠倒、绿苔红萼。 仗香醪破闷，怎禁夜阑，酒酲萧索。 刘郎已望故约。 奈重门静院，光景如昨。 尽做它、别有留心，便不念当时，雨意初著。 京兆眉残，怎忍为、新人梳掠。 尽今生、拼了为伊，任人道错。 蓬山学士文章伯。 尊前风味谁能敌。 新觅似花人。 添成小院春。 玉纤呵翠袖。 满劝金杯酒。 寿酒莫辞斟。 酒深人意深。 镜天良月皆佳节。 休恨今宵妨皎洁。 玉锁闷蟾宫。 姮娥意自通。 终有开时节。 莫放笙歌歇。 来夕尚婵娟。 何妨把酒看。 欢娱电掣。 何况轻离别。 料得两情无奈，思量尽、总难说。 酒热。 凄兴发。 共寻波底月。 长结西湖心愿，水有尽、情无歇。 绿阴庭院记年时。 家人捧寿卮。 乐声催拍送腰支。 香风匝地衣。 清梦断，彩云飞。 刘郎今鬓丝。 强将杯酒破愁眉。 如今触事非。 飘粉吹香三月暮。 病酒情怀，愁绪浑无数。 有个人人来又去。 归期有恨难留驻。 明日尊前无觅处。 咿轧篮舆，只向双溪路。 我辈情锺君谩与。 为云为雨应难据。 云迷越岫，枫冷吴江，天香忽到人寰。 满额涂黄，别更一种施丹。 天教素秋独步，笑同时、霜菊秋兰。 最好处，向水阶月地，把酒相看。 应有骚人雅韵，将胆瓶筠管，簇向屏山。 野店云房，争待结屋中间。 无奈猖狂老子，架巢卧、风露清闲。 待早晚，约姮娥、同住广寒。 听说梅山，一邱内、深藏曲折。 过醒心桥下，水光清彻。 迤逦跻攀登翠岭，沈沈烟壑千峰列。 更小亭、风露逼华堂，荷香发。 歌声动，云横阕。 舞腰转，风回雪。 正良辰美景，众宾欢悦。 老子中间聊笑傲，酒行莫放觥筹歇。 愿此生、长似钓璜公，添华发。 宦途巇险，问急流勇退，几人闻早。 自别修门今正是，一纪生朝还到。 绿野风光，平泉草木，争似梅山好。 园林如画，芰荷香泛芳沼。 早晚玉节来临，君恩踵至，金印应如斗。 好是华堂开宴处，歌舞管弦声奏。 海上蟠桃，山中仙杏，共劝长生酒。 莫辞沈醉，年年此会依旧。 儿女沸欢声，生朝来到。 帘幕中间喷香兽。 京祠新任，好事日边还又。 清闲无个事，君恩厚。 赢得乞食，歌姬一笑。 旧衲云山伴红袖。 蓬莱弱水，试问神仙何有。 近来饶落托，贪杯酒。 北城南埭。 玉水方流汇。 青樾里，红尘外。 万桃春不老，双竹寒相对。 回首处，满城明月曾同载。 分散西园盖。 消减东阳带。 人事改，花源在。 神仙虽可学，功行无过醉。 新酒好，就船况有鱼堪买。 系船沽酒碧帘坊。 酒满胜鹅黄。 醉后西园入梦，东风柳色花香。 水浮天处，夕阳如锦，恰似鲈乡。 中有忆人双泪，几时流到横塘。 槁项诗馀瘦，愁肠酒后柔。 晚凉团扇欲知秋。 卧看明河银影、界天流。 鹤警人初静，虫吟夜更幽。 佳辰只合算花筹。 除了一天风月、更何求。 细数十年事，十处过中秋。 今年新梦，忽到黄鹤旧山头。 老子个中不浅，此会天教重见，今古一南楼。 星汉淡无色，玉镜独空浮。 敛秦烟，收楚雾，熨江流。 关河离合，南北依旧照清愁。 想见姮娥冷眼，应笑归来双鬓，空敞黑貂裘。 酾酒问蟾兔，肯去伴沧洲。 篱菊滩芦被霜后。 袅长风、万重高柳。 天为谁、展尽湖光渺渺，应为我、扁舟入手。 橘中曾醉洞庭酒。 辗云涛、挂帆南斗。 追旧游、不减商山杳杳，犹有人、能相记否。 十年旧事，醉京花蜀酒，万葩千萼。 一棹归来吴下看，俯仰心情今昨。 强倚雕阑，羞簪雪鬓，老恐花枝觉。 揩摹愁眼，雾中相对依约。 闻道家宴团栾，光风转夜，月傍西楼落。 打彻梁州春自远，不饮何时欢乐。 沾惹天香，留连国艳，莫散灯前酌。 袜尘生处，为君重赋河洛。 送行人去，犹追路、再相觅。 天末交情，长是合堂同席。 从此尊前，便顿然少个，江南羁客。 不忍匆匆，少驻船梅驿。 酒斟虽满，尚少如、别泪万千滴。 欲语吞声，结心相对呜咽。 冬火凄清，笙歌无颜色。 从别后，尽相忘，算也难忘今夕。 黄梅时节春萧索。 越罗香润吴纱薄。 丝雨日昽明。 柳梢红未晴。 多愁多病后。 不识会中酒。 愁病送春归。 恰如中酒时。 羽扇纶巾风袅袅，东厢月到蔷薇。 新声谁唤出罗帏。 龙须将笛绕，雁字入筝飞。 陶写中年须个里，留连月扇云衣。 周郎去后赏音稀。 为君持酒听，那肯带春归。 玉烟浮动。 银阕三山连海冻。 翠袖阑干。 不怕楼高酒力寒。 双松冻折。 忽忆衰翁容易别。 想见鸥边。 压损年时小钓船。 折残金菊。 枨子香时新酒熟。 谁伴芳尊。 先问梅花借小春。 道人破戒。 染酒题诗金凤带。 愁病相关。 不似年时酒量宽。 嫩绿重重看得成。 曲栏幽槛小红英。 酴醿架上蜂儿闹，杨柳行间燕子轻。 春婉娩，客飘零。 残花浅酒片时清。 一杯且买明朝事，送了斜阳月又生。 压蕊拈须粉作团。 疏香辛苦颤朝寒。 须知风月寻常见，不似层层带雪看。 春髻重，晓眉弯。 一枝斜并缕金旛。 酒红不解东风冻，惊怪钗头玉燕乾。 云暮暗千山，肠断玉楼金阕。 应是高唐小妇，妒姮娥清绝。 夜凉不放酒杯寒，醉眼渐生缬。 何待桂花相照，有人人如月。 落梅时节冰轮满。 何似中秋看。 琼楼玉宇一般明。 只为姮娥、添了万枝灯。 锦江城下杯残后。 还照鄞江酒。 天东相见说天西。 除却衰翁和月、更谁知。 冰明玉润天然色。 凄凉拼作西风客。 不肯嫁东风。 殷勤霜露中。 绿窗梳洗晚。 笑把玻璃盏。 斜日上妆台。 酒红和困来。 长年心事寄林扃。 尘鬓已星星。 芳意不如水远，归心欲与云平。 留连一醉，花残日永，雨后山明。 从此量船载酒，莫教闲却春情。 山绕西湖，曾同泛、一篙春绿。 重会面、未温往事，先翻新曲。 劲柏乔松霜雪后，知心惟有孤生竹。 对荒园、犹解两高歌，空惊俗。 人更健，情逾熟。 樱共柳，冰和玉。 恐相逢如梦，夜阑添烛，别后书来空怅望，尊前酒到休拘束。 笑簟瓢、未足已能狂，那堪足。 惨淡轻阴，都养就、朱朱白白。 最好是、梨花带雨，海棠映日。 暖雾烘成芳草色，娇风分与垂杨力。 听红边、翠杪啭清圆，曾相识。 春绪乱，还如织。 春梦断，还堪觅。 看青梅下有，游人啧啧。 爱酒正香须满泛，怜花太嫩休轻摘。 把领巾、收聚众香浓，凭风立。 细数十年梦，十处过中秋。 今年清梦，还在黄鹤旧楼头。 老子个中不浅，此会天教重见，今古一南楼。 星汉淡无色，玉锦倚空浮。 带秦烟，萦楚雾，熨江流。 关河离合南北，依旧照清愁。 想见姮娥冷笑，笑我归来霜鬓，空敝黑貂裘。 把酒问清影，肯去伴沧洲。 一轮明月，古人心万年，更寸心存。 沧海化为黄土，心不成尘。 杳杳兴亡成败，满乾坤、未见知音。 抚阑干、欲唤英魂，沈沈又没人应。 无聊敧枕搔首，梦庐中坛上，一似平生。 共挽长江为酒，相对同倾。 不觉霜风敲竹，睡觉来、海与愁深。 拂袖去，塞北河西，红尘陌上寻人。 欲寄意，都无有。 且须折赠、市桥官柳。 看君著上征衣，也寻思、榜舟楚江口。 此会未知何时又。 恨男儿、不长相守。 苟富贵、毋相忘，若相忘、有如此酒。 岁月如奔箭，屈指又中秋。 去年江上行役，常动故乡愁。 容与碧云亭畔，极目江山千里，隐隐是西州。 日暮天容敛，鸥雁下汀洲。 迥故棹，寻旧里，解客裘。 功名前定，时到安得为淹留。 幸有青编万轴，且又日长无事，莫恁做闲忧。 花下常携酒，明月好登楼。 门外可罗雀，长者肯来寻。 留君且住，听我一曲楚狂吟。 枉了闲烦闲恼，莫管闲非闲是，说甚古和今。 但看镜中影，双鬓已星星。 人生世，多聚散，似浮萍。 适然相会，须索有酒且同倾。 说到人情真处，引入无何境界，惟酒是知音。 况有好风月，相对且频斟。 画戟霜匀，谯门风动，满城和气氤氲。 一年好事，今朝属东君。 歌管欢迎五马，金章烂、华毂朱轮。 班春了，归来燕寝，香重烛花轻。 盈盈。 春酒暖，金幡彩胜，霞袂云旌。 算重重佳庆，都聚今辰。 且听雪儿歌罢，称寿处、兰玉诜诜。 新春暖，貂蝉象服，同日感皇恩。 野叟愚痴。 一向昏迷。 笑呵呵、前事皆非。 从前业债，今尽拼离。 也不能文，不能酒，不能诗。 屏除人事，闭却门儿。 於奇中、别有儿戏。 几般骨董，衮过年时。 待参些禅，弹些曲，学些棋。 放下著，须弥山。 情人今日出阳关。 看人间，天地宽。 徒缱绻，枉酒澜。 别郎容易见郎难。 且还家，重整冠。 乘流坎止。 住个斋儿无愠喜。 竹引清风。 透入虚窗窍窍通。 仰天酌酒。 万八千年磐古寿。 身在无何。 只这斋儿已自多。 蓬门居止。 竹见宾来先啸喜。 窗外敲风。 果有宾朋姓字通。 莫嫌村酒。 且祝佳宾万千寿。 无用辞何。 日出明朝事更多。 停杯且止。 斋里百无为客喜。 冷淡文风。 只有狂言数百通。 不须载酒。 粗有五车聊当寿。 莫笑予何。 空恁贪多嚼不多。 或行或止。 难得人间相聚喜。 一日分风。 千里如何信息通。 再倾寿酒。 五福从来先说寿。 其次云何。 直至三公未足多。 渊明酒止。 莫信渠言心妄喜。 达士高风。 只说三杯大道通。 不如饮酒。 人世岂能金石寿。 无奈渠何。 赢得尊前笑语多。 老而不止。 三岁发蒙心已喜。 朴略其风。 裴楷王戎简要通。 昏如醉酒。 羞见总龟灵且寿。 笑杀常何。 空有闲言长语多。 不能者止。 百念灰心无所喜。 暖日和风。 手把奇文诵数通。 老来怯酒。 欲保残生期养寿。 少恕予何。 近日衰翁病觉多。 且安汝止。 快活心中惟法喜。 一处通风。 万别千差处处通。 腐肠是酒。 伐性蛾眉徒损寿。 诗到阴何。 剗地乱丝头绪多。 不如知止。 看尽世间无可喜。 心热生风。 王老门前问仲通。 六经如酒。 一句中人仁者寿。 仁道伊何。 要处还他静处多。 动而思止。 止即患生徒自喜。 试举幡风。 未举之前说已通。 携瓶沽酒。 却著衫来为我寿。 者也之何。 赚却阎浮世上多。 贪而忘止。 贪即生瞋逢饱喜。 一逐贪风。 恨不当初嫁邓通。 残杯剩酒。 食籍名中犹折寿。 若使兼何。 他日阴司罪过多。 人无常止。 暮四朝三时怒喜。 怪雨嫌风。 高耳皇天下听通。 刚而使酒。 骂坐灌夫忘客寿。 魋若予何。 夫子雍容语不多。 心如皎止。 何必佯痴藏暗喜。 聋不听风。 要得人情内外通。 半醨半酒。 痴黠恺之真短寿。 莫折随何。 宁可书痴胜彼多。 纠缠弗止。 成是败非生戚喜。 即灭灾风。 否极还须有泰通。 祸常因酒。 酒亦令人能介寿。 成也萧何。 败也萧何更是多。 贪容肯止。 结绶弹冠王贡喜。 稍借天风。 便说今年运大通。 华亭别酒。 安得思如亭鹤寿。 贵若从何。 只恐来生折本多。 瞻乌爰止。 不是檐前闻鹊喜。 上下鸣风。 以类相从自感通。 嫌茶爱酒。 恶彼芝焚夸柏寿。 说汝言何。 一切人言口众多。 未行先止。 鱼上竹竿人噪喜。 九万鹏风。 六月天池一息通。 邯郸鲁酒。 却笑行人陵柏寿。 笑彼迟何。 不道能行失亦多。 圣经五止。 止向丘隅黄鸟喜。 广大儒风。 一贯三才万类通。 太羹玄酒。 圣域能跻民域寿。 支派从何。 关内濂溪洛涧多。 定而后止。 善到止时心地喜。 鱼跃鸢风。 此理昭然上下通。 好如好酒。 欲似人常心欲寿。 若到兹何。 治国治家用处多。 朱幡归止。 却返烟霞寻旧喜。 羽帔香风。 再拜天门直上通。 青君赐酒。 乞与长生无量寿。 更挟仙何。 跨鹤凌云洞府多。 气开气止。 引得丹元童子喜。 耳里闻风。 知是泥丸一窍通。 危楼宴酒。 不觉黄芽生蕊寿。 牙长如何。 只觉金花罩体多。 琴心和止。 姹女与君相对喜。 窗牖藏风。 每唤其名应即通。 玉英金酒。 更唤黄婆同饮寿。 莫讳人何。 见说婴儿屋里多。 工夫莫止。 脱得壳儿方是喜。 不识真风。 只说双关夹脊通。 氤氲似酒。 元气本同天地寿。 君可能何。 一跃红楼好处多。 擎拳仰止。 不是凡人名尹喜。 道骨仙风。 与帝神游结信通。 献花跪酒。 清彻云璈歌益寿。 所愿维何。 愿得升平乐事多。 雨难禁止。 恼得衰翁浑没喜。 一夜南风。 北望苕溪震泽通。 只鸡斗酒。 且为晚禾生日寿。 不奈之何。 今岁田畴晚底多。 寿诗且止。 设席肆筵谁助喜。 抹月批风。 先向天厨号令通。 满卮天酒。 上与天田同日寿。 其应维何。 寿及天民性命多。 玉人来止。 见说冰翁心甚喜。 好个家风。 举案齐眉胜敬通。 华堂举酒。 簇簇亲姻相祝寿。 善颂言何。 桂树鸾鸣子姓多。 谁来贲止。 千里得朋方切喜。 汪氏门风。 大学中庸正脉通。 不妨诗酒。 请以还丹为荐寿。 已过羊何。 绍述韩门得趣多。 凌波不止。 少小拍浮荷女喜。 出没由风。 安得灵犀与暗通。 龙池醉酒。 应是太真羞见寿。 不晓谁何。 却是浑身一半多。 渴心先止。 惟有杨家梅可喜。 争笑梅风。 空怨楼头角数通。 甜浆酿酒。 紫气结成千日寿。 不奈人何。 化作飞星处处多。 必恭敬止。 老子甚为桑梓喜。 骏马争风。 诗卷人人数百通。 斗杓挹酒。 齐祝乡人箕翼寿。 天若言何。 更乞文星下照多。 锦囊送止。 拆看篇篇珠玉喜。 大胜鱼风。 韶沪宫商角徵通。 醉而强酒。 有愧多闻张子寿。 其哂由何。 刻画无盐已甚多。 竹斋陋止。 坐客无毡为客喜。 壁不遮风。 八达门窗更四通。 邻家觅酒。 赤脚扶翁翁老寿。 子曰其何。 除却渠侬没事多。 荷公临止。 宾客惯看儿亦喜。 歌雅歌风。 通鉴通书又史通。 欲相酹酒。 瓦缶田家羞出寿。 甚欲舟何。 愧没瑶觞玉斝多。 棋枰响止。 胜负岂能全两喜。 不竞南风。 忽尔三生六劫通。 客方对酒。 一片捷音来自寿。 甚快人何。 大胜呼庐百万多。 酒巡未止。 先说一些儿事喜。 别调吹风。 佛曲由来自普通。 长鲸吸酒。 面对沈香山刻寿。 吸尽如何。 吸了西江说甚多。 酒巡未止。 听说二疏归可喜。 随意乘风。 拄杖深村狭巷通。 渊明漉酒。 更与庞公庞媪寿。 切莫讥何。 唤取同来作队多。 酒巡未止。 更号三般杨氏喜。 上苑春风。 宝带灵犀点点通。 听歌侑酒。 富贵两全添个寿。 人少兼何。 彭祖人言只寿多。 酒巡未止。 说著四并须著喜。 好月兼风。 好个情怀命又通。 明朝醒酒。 起看佳人妆学寿。 定问人何。 昨夜何人饮最多。 酒巡未止。 更说五行人听喜。 康节淳风。 说道诸公运数通。 乞浆得酒。 更检戊申前定寿。 亥子推何。 甲子生年四百多。 酒巡未止。 鼓吹六经为公喜。 也没回风。 只有村中鼓数通。 长须把酒。 自当长头杯捧寿。 问得穷何。 一坐靴皮笑面多。 酒巡未止。 且听七言馀韵喜。 弹到悲风。 醒酒风吹路必通。 休休避酒。 末后茶仙来献寿。 七碗休何。 不独茶多酒亦多。 八巡将止。 八节四时人贺喜。 汉俗成风。 薛老之言贵尚通。 妻儿设酒。 更得比邻相庆寿。 虚度时何。 只恐妻儿怪汝多。 九巡将止。 留读九歌章句喜。 尽溘埃风。 发轫苍梧万里通。 楚歌发酒。 读到人生何所寿。 试问原何。 尔独惺然枉了多。 十巡今止。 乐事要须防极喜。 烛影摇风。 月落参横影子通。 粗茶淡酒。 五十狂歌供宴寿。 敬谢来何。 再得寻盟后日多。 陋人居止。 旬一集真终日喜。 先自薰风。 客目轮流次第通。 昔贤置酒。 十老半千年纪寿。 知彼由何。 真处闲中日月多。 鸡鸣弗止。 弗到天明心弗喜。 投辖成风。 壑谷吾公宜弗通。 齐盟歃酒。 扬觯先听方饮寿。 盟载言何。 卜昼三杯不用多。 适然萃止。 不待灯花先报喜。 不速真风。 且免毛生不为通。 诗歌棋酒。 真正清欢真正寿。 事事真何。 更得真真真更多。 说与贤瞒，这躯壳、安能久仗凭。 幸尊中有酒浇磊块，先交神气平。 醉乡道路无他径。 任陶陶、现出真如性。 没闲恼、没闲争。 也能使情怀长似春。 也能使飘然逸气如云。 饶君万劫修功行。 又争如、一盏乐天真。 这些儿，休放过、且重斟。 金榜初登。 绮楼朱楼对娉婷。 软红尘、有人相等。 归来寝立功名。 油盖拥著一书生。 开宴处、笙歌频奏声。 眼前光景。 人生如意享欢荣。 得酒娱情。 没事汉、清闲人。 任自由、毁誉利害不上心。 恣闲吟。 登山玩水且闲行。 来主他、风华雪月盟。 相逢道友，握手闲语百事真。 得酒忘情。 侬家贫甚诉长饥。 幼稚满庭闱。 正坐瓶无储粟，漫求为吏东西。 偶然彭泽近邻圻。 公秫滑流匙。 葛巾劝我求为酒，黄菊怨、冷落东篱。 五斗折腰，谁能许事，归去来兮。 老圃半榛茨。 山田欲蒺藜。 念心为形役又奚悲。 独惆怅前迷。 不谏后方追。 觉今来是了，觉昨来非。 扁舟轻扬破朝霏。 风细漫吹衣。 试问征夫前路，晨光小，恨熹微。 乃瞻衡宇载奔弛。 迎候满荆扉。 已荒三径存松菊，喜诸幼、入室相携。 有酒盈尊，引觞自酌，庭树遣颜怡。 容膝易安栖。 南窗寄傲睨。 更小园日涉趣尤奇。 尽虽设柴门，长是闭斜晖。 纵遐观矫首，短策扶持。 浮云出岫岂心思。 鸟倦亦归飞。 翳翳流光将入，孤松抚处凄其。 息交绝友堑山溪。 世与我相违。 驾言复出何求者，旷千载、今欲从谁。 亲戚笑谈，琴书觞咏，莫遣俗人知。 邂逅又春熙。 农人欲载菑。 告西畴有事要耘耔。 容老子舟车，取意任委蛇。 历崎岖窈窕，丘壑随宜。 欣欣花木向荣滋。 泉水始流澌。 万物得时如许，此生休笑吾衰。 寓形宇内几何时。 岂问去留为。 委心任运无多虑，顾皇皇、将欲何之。 大化中间，乘流归尽，喜惧莫随伊。 富贵本危机。 云乡不可期。 趁良辰、孤往恣游嬉。 独临水登山，舒啸更哦诗。 除乐天知命，了复奚疑。 老夫归去，有三径、足可长拖衫袖。 一道官衔清彻骨，别有监临主守。 主守清风，监临明月，兼管栽花柳。 登山临水，作诗三首两首。 休说白日升天，莫夸金印，斗大悬双肘。 且说庐陵传盛事，三个闲人眉寿。 拣罢军员，归农押录，致政诚斋叟。 只愁醉杀，螺江门外私酒。 红药香残，绿筠粉嫩。 春归何处寻春信。 绣鞍初上马啼轻，举头便觉长安近。 别酒无情，啼妆有恨。 山城向晚斜阳褪。 清江极目带寒烟，锦鳞去后凭谁问。 晚红飞尽春寒浅。 浅寒春尽飞红晚。 尊酒绿阴繁。 繁阴绿酒尊。 老仙诗句好。 好句诗仙老。 长恨送年芳。 芳年送恨长。 暮雨朝云不自怜。 放教春涨绿浮天。 祗令画阁临无地，宿昔新诗满系船。 青鸟外，白鸥前。 几生香火旧因缘。 酒阑山月移雕槛，歌罢江风拂玳筵。 长记与君别，丹凤九重城。 归来故里，愁思怅望渺难平。 今夕不知何夕，得共寒潭烟艇，一笑俯空明。 有酒径须醉，无事莫关情。 寻梅去，疏竹外，一枝横。 与君吟弄风月，端不负平生。 何处车尘不到，有个江天如许，争肯换浮名。 只恐买山隐，却要炼丹成。 风韶雨秀。 春已平分后。 陡顿故人疏把酒。 闲恁画阑搔首。 争须携手踏青。 人生几度清明。 待得燕慵莺懒，杨花点点浮萍。 客里见梅花，独赏无人共。 风度精神总是伊，又是归心动。 把酒破忧端，熏被寻佳梦。 梦觉香残一味寒，有泪都成冻。 怀人意思，悲秋情绪，长是文园病后。 蛛丝轻袅玉钗风，想花貌、参差依旧。 无穷往事，一襟新恨，老泪淋浪卮酒。 天涯相对话平生，怅南北、还如箕斗。 愁人道酒能消解。 元来酒是愁人害。 对酒越思量。 醉来还断肠。 酒醒初梦破。 梦破愁无那。 乾净不如休。 休时只恁愁。 烟淡回塘。 月浸疏篁。 一枝□、压尽群芳。 修然风度，玉质金章。 有许多情，许多韵，许多香。 中酒情怀，琢句心肠。 倚屏山、子细端相。 冰芽初试，柑子新尝。 更绮窗前，冰壶畔，看匀妆。 暮云千里。 正小雨乍晴，霜风初起。 芦荻江边，月昏人静，独自小船儿里。 消魂几声新雁，合造愁人天气。 怎奈何，少年时光景，一成抛弃。 回首空肠断，尺素未传，应是无双鲤。 闷酒孤斟，半醺还醒，乾净不如不醉。 有得恁多烦恼，直是没些如意。 受尽也，待今回厮见，从头说似。 雨后轻寒天气。 玉酒中人小醉。 乍报一番秋，晚簟清凉如水。 忺睡。 忺睡。 窗在芭蕉叶底。 雾薄阴轻，林深烟暖，海棠特地开迟。 光风绝艳，独自殿芳时。 须信东君注意，花神会、别有看持。 群英外，嫣然一笑，富贵出添姿。 日长，春睡足，粉香扑扑，酒晕微微。 明皇当日，称许最相宜。 妃子扶来半醉，宫妆淡、不扫蛾眉，偏怜处，流莺惊绕，金弹拂丛飞。 冰池轻皱。 喜寒律乍回，微阳初透。 岁晚云黄，日晴烟暖，昼刻暗添宫漏。 山色岸容都变，春意欲传官柳。 最好处，正酥融粉薄，一枝梅瘦。 行乐，春渐近，景胜欢长，幼眇丝簧奏。 鸣玉鹓行，退朝花院，犹有御香沾袖。 试问西邻虽富，何似东皋依旧。 趁未老，便优游林壑，围棋把酒。 和气霭微宵，黄云飘转。 东阁观梅负诗眼。 满斟绿酒，唱个曲儿亲劝。 愿从今日去，长相见。 宝幄欢浓，玉炉香软。 彼此宜冬镇长键。 绣床儿畔，渐渐日迟风暖。 告他事事底，饶一线。 隆中三顾客，圯上一编书。 英雄当日感会，馀事了寰区。 千载神交二子，一笑眇然兹世，却愿驾柴车。 长忆淮南岸，耕钓混樵渔。 忽扁舟，凌骇浪，到三吴。 纶巾羽扇容与，争看列仙儒。 不为莼鲈笠泽，便卦衣冠神武，此兴渺江湖。 举酒对明月，高曳九霞裾。 五岭皆炎热，宜人独桂林。 江南驿使未到，梅蕊破春心。 繁会九衢三市，缥缈层楼杰观，雪片一冬深。 自是清凉国，莫遣瘴烟侵。 江山好，青罗带，碧玉簪。 平沙细浪欲尽，陡起忽千寻。 家种黄柑丹荔，户拾明珠翠羽，箫鼓夜沈沈。 莫问骖鸾事，有酒且频斟。 送归云去雁，澹寒采、满溪楼。 正佩解湘腰，钗孤楚鬓，鸾鉴分收。 凝情望行处路，但疏烟远树织离忧。 只有楼前溪水，伴人清泪长流。 霜华夜永逼衾绸。 唤谁护衣篝。 念芬馆重来，芳尘未扫，争见嬉游。 情知闷来殢酒，奈回肠、不醉只添愁。 脉脉无言竟日，断魂双鹜南州。 问人间荣事。 海内高名，似今谁比。 脱屣归来，眇浮云富贵。 致远钩深，乐天知命，且从容阅世。 火候周天，金文满义，从来活计。 有酒一尊，有棋一局，少日亲朋，旧家邻里。 世故纷纭，但蚊虻过耳。 解愠薰风，做凉梅雨，又一般天气。 曲几蒲团，纶巾羽扇，年年如是。 同是瀛州册府仙。 只今聊结社中莲。 胡笳按拍酒如川。 唤起封姨清晚景，更将荔子荐新圆。 从今三夜看蝉娟。 晚雨潇潇急做秋。 西风凉鬓已飕飕。 烛花明夜酒花浮。 醉眼定知非妙赏，□词端为□□留。 想君泾渭不同流。 霜日明宵水蘸空。 鸣鞘声里绣旗红。 澹烟衰草有无中。 万里中原烽火北，一尊浊酒戍楼东。 酒阑挥泪向悲风。 溪练写寒林。 云重烟深。 楼高风恶酒难禁。 徙倚阑干谁共语，江上愁心。 清兴满山阴。 鸿断鱼沈。 一书何啻值千金。 独扶瑶微弦欲断，凭寄知音。 朔风弄月吹银霰。 帘幕低垂三面。 酒入玉肌香软。 压得寒威敛。 檀槽乍拈么丝慢。 弹得相思一半。 不道有人肠断。 犹作声声颤。 试问宜楼楼下竹，年来应长新篁。 使君五岭又三湘。 旧游知好在，熟处更难忘。 尚念论心舒歗否，只今湖海相望。 遥怜阴过酒尊凉。 举觞须酹我，门外是清江。 乳羝属国归来早。 知君胆大身犹小。 一节不须论。 功名看致君。 镇西楼上酒。 父老为公寿。 更祝太夫人。 年年封诏新。 吴波细卷东风急。 斜阳半落苍烟湿。 一棹采菱歌。 倚栏人奈何。 天公怜好客。 酒面风吹白。 更引十玻璃。 月明骑鹤归。 风定滩声未已，雨来篷底先知。 岸边杨柳最怜伊。 忆得船儿曾系。 湖雾平吞白塔，茅檐自有青旗。 三杯村酒醉如泥。 天色寒呵且睡。 慈母行封大国，老仙早上蓬山。 天怜阴德遍人间。 赐与还丹七返。 莫问清都紫府，长教绿鬓朱颜。 年年今日采衣斑。 兄弟同扶酒盏。 楼外疏星印水，楼头画烛烘帘。 凭高举酒恨厌厌。 征路虚无指点。 酒兴因君开阔，山容向我增添。 一钩新月弄纤纤。 浓雾花房办敛。 窗户青红尚湿，主人已作归期。 坐中宾客尽邹枚。 盛事它年应记。 别酒深深但劝，离歌缓缓休催。 扁舟明日转清溪。 好月相望千里。 一尊留夜。 宾蜡烘帘光激射。 冻合铜壶。 细听冰檐夜剪酥。 清愁冉冉。 酒唤红潮登玉脸。 明日重看。 玉界琼楼特地寒。 四到蕲州，今年更是逢重九。 应时纳祐。 随分开尊酒。 屡舞婆娑，醉我平生友。 休回首。 世间何有。 明月疏疏柳。 今夕定何夕，今夕岁还除。 团栾儿女，尽情灯火照围炉。 但惜年从节换，便觉身随日老，踪迹尚沈浮。 万事古如此，聊作旧桃符。 任东风，吹缟鬓，戏臞儒。 韶颜壮齿，背人去似隙中驹。 杯酌犹倾腊酒，漏箭已传春夜，何处不歌呼。 惟愿长穷健，命酹且欢娱。 乳燕将雏，啼莺求友，江南梅子黄时。 欲晴还雨，烟外看成丝。 迎袂风来梦陇，吹饼饵、香入书帷。 行吟处，溪翁说我，不似去年衰。 方池。 荷出水，朱榴倚槛，粉箨穿篱。 有吾曹我辈，把酒寻诗。 醉去黑甜一枕，炉烟袅、花影斜晖。 家山乐，南窗寄傲，唯有晦庵知。 烟雨溟溟趁落成。 只应天欲称佳名。 万丝明灭青山映，匹素浓纤渌水萦。 民亦乐，美能并。 酒杯莫惜十分倾。 要知社下平生志，觞政聊须为主盟。 馀甘齿颊。 酒□半酣，漏声频促。 月下传呼，风前掺别，无因留客。 丁宁玉笋磨香，为料理、十分醒著。 后会何时，前欢未尽，明朝重约。 南国一分春色，东窗八面光风。 女兄欢笑酒尊同。 满眼儿孙群从。 但愿年逾百岁，何妨时醉千锺。 朱颜绿发照青铜。 要看如龙如凤。 佳人偏爱菊花天。 玉钗金附蝉。 歌声缥缈紫云边。 博山沈水烟。 须斗酒，泛觥船。 乃翁能百篇。 高堂此会看年年。 夜深人醉眠。 莺花寂。 为渠游冶长安陌。 长安陌。 今朝风景，酒肠宽窄。 锦茵闲把薰笼幂。 嫩红倚绿娇如滴。 娇如滴。 古今高咏，老泉仙伯。 香雪弄春妍，柳外黄昏池阁。 要看月华相映，卷东风帘幕。 更倾壶酒伴芳姿，名字胜桑落。 直与岭梅兄弟，是醍醐酥酪。 疏烟明淡雨膏如。 青入烧痕初。 开到无言桃李，春事喜敷腴。 随杖履，有琴书。 酒盈壶。 风前花下，睡起醒时，著我篮舆。 政馀春眷眷，首夏骎骎，清和时候。 晓色曈昽，瑞霭凝轩牖。 著子青梅，袅枝红药，物物俱情厚。 绿倚朱弦，檀槽铁拨，华堂称寿。 季父高怀，庆锺吾姊，富贵长年，自应兼有。 更看诸郎，谢砌芝兰秀。 蚤晚成名，雁行亲膝，无忌胜如舅。 沆瀣朝霞，蓬莱弱水，酿为春酒。 和气作春妍。 以作寒归塞地天。 岁月翩翩人老矣，华颠。 胆冷更长自不眠。 节物映椒盘。 柏酒香浮白玉船。 捧劝大家相祝愿，何言。 但愿今年胜去年。 一雁破空碧，秋满荻花洲。 淮山淡扫，欲颦眉黛唤人愁。 落日归云天外，目断清江无际，浩荡没轻鸥。 有恨寄流水，无泪学羁囚。 望石城，思东府，话西州。 平芜千里，古来佳处几回秋。 歌舞当年何在，罗绮一时同尽，梦幻两悠悠。 杯到莫停手，唯酒可忘忧。 小队拥龙节，三度过鲈乡。 烟波万顷，欸波绉湿斜阳。 何处渔舟唱晚，最是芦花风断，欸乃一声长。 矫首望空阔，逸兴坠微茫。 笑尘缨，何日许，濯沧浪。 天随甫里，相寻无处一凄凉。 会把水光山色，收入烟蓑短艇，胜世作清狂。 举酒属公子，富贵未渠央。 驻马江头，聊自放、尘劳踪迹。 身渐老、尊前羞见，异乡风物。 雪柳垂金旛胜小，钗头又报春消息。 记去年、持酒觅新词，人疏隔。 时序好，今犹昔。 携赏处，空追忆。 都如梦才觉，悄然难觅。 且饮不须论许事，从今煞有佳天色。 但官闲、有酒便嬉游，愁无益。 玉宇无尘，斜阳外、江楼伫立。 人正远、骑鲸南去，笑言难挹。 冰雪生寒烟瘴冷，海山著处恩波湿。 问碧门、金阕待君来，何时入。 犹自有，新篇什。 应念我，相思急。 满乌丝挥遍，麝煤香浥。 尊酒相逢佳□□，十年一梦长川吸。 想上都、风月未盟寒，追良集。 江城梅柳，惯得春先处。 催趁风光上歌舞。 见九衢、车马流水如龙，喧笑语，罗绮香尘载路。 欢娱多暇日，尊俎风流，重见承平旧官府。 有多少、佳丽事，坠珥遗簪，芳径里，瑟瑟珠玑翠羽。 好惜取、韶华醉连宵，更莫待、收灯酒阑人去。 窥檐窗外。 酒力冲寒退。 风絮乱，琼瑶碎。 凌波争缭绕，点舞相萦带。 应惬当，凝香燕寝佳人对。 恰与花时会。 小阻寻芳盖。 犹自得，春多在。 日烘梅柳竞，翠入山林改。 但只恐，别离恨远如云海。 烛花渐暗，似梦来非梦，今夕何夕。 帘幕生香人醉里，家住深深密密。 松客难为，独留无计，此意谁知得。 相看无语，可怜心绪如织。 缓辔踏月归来，空馀襟袖，有多情脂泽。 浅笑轻颦追想处，眼底如今历历。 著意新词，於人好语，过后应难必。 今宵酒醒，断肠人正愁寂。 陆海蓬壶自有山。 光风霁月未应悭。 但将歌舞酬佳节，却信阴晴是等闲。 花照夜，烛烘盘。 明年公更酒肠宽。 奉陪黄伞传柑宴，莫望红妆拥座欢。 准拟关门度一秋。 强扶衰病起相酬。 不辞酩酊还吹帽，自笑鬅鬙怯露头。 江日晚，更迟留。 争传五马足风流。 论车载酒浑闲事，著笼藏花说未休。 梅子著花当献寿。 得得天工，有意还知否。 教在岁寒双雪后。 长年不羡松筠茂。 莫厌杯深歌舞奏。 约略丝纶，正是来时候。 富贵明年公自有。 天香公烛黄封酒。 尊前宾主角多才。 亦许我同来。 诗思竞翻三峡，酒狂欲拗连台。 身闲有限，莫辞光景，刻烛相催。 沙路即看联辔，上林趁赏流杯。 壶边击断歌无节。 山川一带伤情切。 依旧石头城。 夕阳天外明。 行人谁是侣。 遗唱今何许。 对酒转愁多。 愁多奈酒何。 东风罨岸进船难。 酒醒篆香残。 不堪客里无绪，那更晚来寒。 思往事，耿无眠。 掩屏山。 夜深人静，何处一声，月子弯弯。 风又雨。 吹面落花红舞。 把酒不禁春思苦。 别离闻杜宇。 叠嶂楼头佳处。 犹想襞笺容与。 思入云山便好语。 莫辞频寄取。 翠被怯轻寒，花气撩幽梦。 梦蹑飞云驾彩鸾，惊觉花枝动。 宿酒未全醒，屋角闻晴哢。 爱著荼シ彻骨香，嗅了还重□。 风佩珊珊。 云屏曲曲，愁绝春悭。 无奈馀寒。 半醒宿酒，御夹成单。 深沈院落人闲。 凭阑处、眉颦黛残。 彩笔慵拈。 新声微度，兴入云山。 门外绮罗入绣。 堂上华灯入昼。 领略一番春，共醉连宵歌酒。 今后。 今后。 如此遨头少有。 月晃西窗，风掀斗帐，晓来梦回。 见满川惊鹭，长空瑞鹤，联翩来下，翔舞徘徊。 旋放金磐承积块，更轻撼琼壶撩冻澌。 毡帏小，近宝炉兽炭，沈水兰煤。 寒威。 酒力相欺。 荐绿蚁霜螯左右持。 问岁岁祯祥，如何中断，年年梅月，因甚愆期。 上绀碧楼，城高百尺，看白玉虬龙奔四围。 纷争罢，正残鳞败甲，天上交飞。 天际行云红一缕。 无尽青山，江水悠悠去。 更上层楼凭远处。 凄凉今古悲三楚。 心事多端谁共语。 酒醒愁来，望望家何所。 薄宦漂零成久旅。 天涯却羡鸿遵渚。 嗟久客。 又见他乡寒食。 流水断桥春寂寂。 孤村烟火息。 白去红飞无迹。 千树总成新碧。 醉里伤春愁似织。 东风欺酒力。 嗟久客。 又见他乡寒食。 流水断桥春寂寂。 孤村烟火息。 白去红飞无迹。 千树总成新碧。 醉里伤春愁似织。 东风欺酒力。 春又过。 那更雨摧风挫。 留得浅红三两朵。 竹梢烟雾锁。 把酒对花危坐。 多病多愁都可。 舞蝶游蜂迷道左。 惜春忙似我。 歌罢奏。 敛步拂开罗袖。 宝扇轻摇香汗透。 软香沾素手。 小立偎人良久。 一寸娇波横溜。 心事未言眉已皱。 无端催劝酒。 南州春又到。 向腊尽冬残，冰姑先报。 芳心爱春早。 露生香馥馥，靓妆皎皎。 诗人最巧。 道竹外、斜枝更好。 旋移根引水，浇培松竹，凑成三妙。 回首。 当年客里，荆棘途中，幸陪欢笑。 闲愁似扫。 记风雪、关山道。 待飘花结子，和羹煮酒，还我山居送老。 那青红、浪蕊浮花，尽锄去了。 物理分明，人事巧、元来是拙。 常自觉、满怀春意，向他谁说。 剩喜登临频眺望，那知出处成迂阔。 细闲思、萧散较贪痴，谁为劣。 高楼上、蝉声歇。 飞楝外，云行绝。 见明河星斗，半空森列。 领略光阴成赋咏，等闲酬唱休旌别。 要良辰、把酒倩佳宾，嘲风月。 丹雘浮空，琉璃耀日，上云楼阁眈眈。 □□居士，燕坐息玄谈。 十载劳心问道，今悟罢、截日停参。 凝神处，九苞丹凤，翔舞在山南。 喃喃。 成障碍，千经万论，从此休贪。 且陶陶兀兀，对酒醺酣。 清兴有时狂放，扁舟上、绿水澄潭。 渔歌起，从他两岸，齐笑老翁憨。 梅蕾破香时，雪后交光夜。 何处飞来两玉蛾，体态双闲雅。 纵目碧城楼，劝酒留云榭。 唱底仙家古道情，分付知音者。 残红吹尽了，换新绿、染疏林。 正杜宇催归，行人贪路，天气轻阴。 江亭旧游宴处，但瑶山、数叠晚云深。 犹忆佳人敛黛，为予别泪盈襟。 而今。 旅况难禁。 逢胜概、懒登临。 念景熟难忘，情多易感，取次关心。 平明又西去也，望关山、古道马骎骎。 回首当年一梦，笑将浊酒重斟。 平生花恨少，又那得、酒中愁。 自禅板停参，蒲团悟罢，身世忘忧。 南柯旧时太守，尽当年、富贵即时休。 莫羡痴儿小子，心心念念封侯。 优游。 取次凝眸。 春浩浩、思悠悠。 爱万木欣荣，幽泉流注，好鸟勾舟，感生生、自然造化，玩吾心、此外复何求。 应有知音共赏，定当一语相投。 晓来风作。 病怯春衫薄。 郭外溪山明秀，红尘里、自拘缚。 村酒频斟酌。 野花遍绰约。 十载人非物是，惊回首、梦初觉。 疏风摆撼芙蓉沼。 垅上梅英小。 谁家姊妹去寻芳。 粉面云鬟参杂、汉宫妆。 邯郸奏罢宫中乐。 邂逅同杯酌。 老来花酒制颓龄。 为爱嫣然娇靥、斗盈盈。 花上娇莺哑咤。 著色江南图画。 可惜好春风，有酒无人同把。 拚舍。 拚舍。 独醉好天良夜。 日日齐眉举案，年年劝酒持觥。 今年著意寿卿卿。 幼稚绵绵可庆。 官冷未尝贫贱，家肥胜似功名。 所为方便合人情。 管取前途更永。 柳暗披风，桑柔宿雨。 一番绿遍江头树。 莺花已过苦无多，看看又是春归去。 病酒情怀，光阴如许。 闲愁俏没安排处。 新来著意与兜笼，身心苦役伊知否。 春色烘衣暖，宫梅破鼻香。 尽驱和气入兰堂。 又是轻云微雨、下巫阳。 酒带欢情重，醺醺气味长。 晚来拂拭略梳妆。 笑指一钩新月、上迥廊。 春思浓如酒，离心乱似绵。 一川芳草绿生烟。 客里因循、重过艳阳天。 屈指归期近，愁眉泪洒然。 无端还被此情牵。 为问桃源、还有再逢缘。 忆昔去年花下饮，团蛮争看酴醿。 酒浓花艳两相宜。 醉中尝记得，裙带写新诗。 还是春光惊已暮，此身犹在天涯。 断肠无奈苦相思。 忧心徒耿耿，分付与他谁。 是三春已暮，浪蕊彤残，牡丹零落。 独殿清和，有佳名芍药。 浅浅芳业，绣幢鼎鼎，更艳香绰约。 浑似扬州，画楼卷起，翠帘红幕。 倚槛轻盈，万娇千媚，故整霞裙，笑花寂寞。 太守风流，拥笙歌围著。 坐上诗人，二千里外，念此身飘泊。 客眼看花，归心对酒，番成萧索。 宿霭凝阴，天气未晴，峭寒勒住群葩。 倚栏无语，羞辜负年华。 柳媚梢头翠眼，桃蒸原上红霞。 可堪那、尽日狂风荡荡，细雨斜斜。 东君底事，无奈薄幸，著意残害莺花。 惟是我，惜春情重，说奈咨磋。 故与殷勤索酒，更将油幕高遮。 对花欢笑，从教风雨，著醉酬他。 晓来雨霁。 弱柳摇新翠。 丽日媚东风，正不暖不寒天气。 幽禽弄舌，花上诉春光，高一饷，低一饷，清喨圆还碎。 那知时势。 春亦元无意。 草木自敷荣，似人生、功名富贵。 我咱谙分，随有亦随无，不妒富，不憎贫，歌酒闲游戏。 江梅虽是孤芳早。 争似酴醿好。 凡红飞尽草妻迷。 婀娜枝头才见、细腰肢。 玉容消得仙源惜。 满架香堆白。 檀心应共酒相宜。 割舍花前猛饮、倒金卮。 冰塘浅绿生芳草。 枝上青梅小。 柳眉愁黛为谁开。 似向东君、喜见故人来。 碧桃销恨犹堪爱。 妃子今何在。 风光小院酒尊同。 向晚一钩新月、落花风。 春事犹馀十日，吴蚕早已三眠。 多情忍对落花前。 酴醿飘暖雪，荷叶媚晴天。 香淡无心浸酒，绿浮可意邀船。 时光堪恨也堪怜。 单衣三月暮，歌扇一番圆。 密雨随风，咋来一夜檐声溜。 奈何僝僽。 官路梅花瘦。 赋得多情，怕到春时候。 如今一病非因酒。 试问君知否。 弱质纤姿俪素妆。 水沈山麝郁幽香。 直疑姑射来天上，要恼人间傅粉郎。 简酿酒，枕为囊。 更馀风味胜糖霜。 肯如红紫空姚冶，谩惹游蜂戏蝶忙。 玉容应不羡梅妆。 檀心特地赛炉香。 半臧密叶墙头女，勾引酡颜马上郎。 樽乏酒，且倾囊。 蟹螯糟熟似黏霜。 一年光景浑如梦，可惜人生忙处忙。 绿示阴阴春已休。 群花飘尽也，不胜愁。 游丝飞絮两悠悠。 迷芳草，日暖雨初收。 深院小迟留。 好香烧一炷，细烟浮。 更听羯鼓打梁州。 恼人处，宿酒尚扶头。 梅花有意舒香粉。 舒香已得先春信。 香与露华清。 露浓愁杀人。 酒多愁愈重。 此意谁能共。 泪湿染衣斑。 夜霜金缕寒。 天教占得如簧，巧声乍啭千娇媚。 金衣衬著，风流模样，於中可是。 红杏香中，绿杨阴处，多应饶你。 向黄昏、苦苦娇啼怨别，那堪更、东风起。 别有诗肠鼓吹。 未关他、等闲俗耳。 双柑斗酒，当时曾是，高人留意。 南国春归，上阳花落，止添憔悴。 念啼声欲碎，何人解作留春计。 景物一番新，熙熙时候。 小院融和渐长昼。 东君有意，为怜纤腰消瘦。 软风吹破眉间皱。 袅袅枝头，轻黄微透。 舞到春深转清秀。 锦囊多感，又更新来伤酒。 断肠无语凭栏久。 牡丹已过酴醿谢，飞尽繁花。 浓翠啼鸦。 绿水桥边卖酒家。 年时携手寻春去，满引流霞。 往事堪嚓。 犹喜潘郎鬓未华。 楚梅娇小。 好是霜天晓。 宿酒恼人香暗绕。 浸影碧波池沼。 生成素淡芳容。 不须抹黛匀红。 准拟凝成阴结子，莫教枉费春工。 绮疏新晓。 学语雏莺巧。 烟暖瑶阶梧叶老。 满地东风芳草。 少年不合风流。 偿他酒债花愁。 望断绿芜春去，销魂懒上层楼。 檀心刻玉几千重。 开处对房栊。 黄昏淡月笼艳，香与酒争浓。 宜轻素，鄙轻红。 思无穷。 化工著意，南南北北，一种东风。 绿尽烧痕芳草遍。 不暖不寒，切莫辜良宴。 罨画屏风开羽扇。 薄罗衫子仙衣练。 晚雨小池添水面。 戏跃赪鳞，又向波心见。 持酒伊听声宛转。 樽前唱彻昭阳怨。 谡谡东风作雨寒。 无言独自凭栏干。 绿肥红瘦春归去，恨逼愁侵酒怎宽。 追往事，惜花残。 残花往事总相关。 风光台上伤心处，此意人休作等闲。 梅雪飘香，杏花开艳燃春昼。 铜驼烟淡晓风轻，摇曳青青柳。 海燕归来未久。 向雕梁、初成对偶。 日长人困，绿水池塘，清明时候。 帘幕低垂，麝煤烟喷黄金兽。 天涯人去杳无凭，不念东阳瘦。 眉上新愁压旧。 要消遣、除非殢酒。 酒醒人静，月满南楼，相思还又。 东风卷尽辛夷雪。 逆旅清明节。 黄昏烟雨失前山。 陟遍朱栏、酒噤不禁寒。 归来谁护衣篝火。 倒拥文鸳卧。 可堪连夜子规啼。 唤得春归、人却未成归。 风又雨。 满地残红无数。 花不能言莺解语。 晓来啼更苦。 把酒东皋日暮。 抵死留春春去。 拟倩杨花寻去处。 杨花无定据。 杨花飞尽莺声涩。 杜娟唤得春归急。 病酒起来迟。 娇慵懒画眉。 宝奁金鸭冷。 重唤烧香饼。 著意炼龙涎。 纤纤手逴烟。 过尽征鸿来尽燕，故园消息茫然。 一春憔悴有谁怜。 怀家寒食夜，中酒落花天。 见说江头春浪渺，殷勤欲送归船。 别来此处最萦牵。 断篷南浦雨，疏柳断桥烟。 晚妆才罢，见栊丝匀玉，一团娇秀。 趁得年光，长是向、金谷无花时候。 不比莺莺，不关燕燕，不似章台柳。 清凉无汗，雪肌潇洒难偶。 好是斜月黄昏，瑶阶钿砌，百媚初含酒。 恼杀多情香喷喷，双靥盈盈回首。 倾国倾城，千金莫惜，兰蕙应难友。 沈郎拚了，为花一味销瘦。 竹飐斜梢，荷倾馀沥，晚风初到南池。 雨收池上，高柳乱蝉嘶。 冉冉莲香满院，夕阳映、红浸庭闱。 凉生到，碧瓜破玉，白酒酌玻璃。 思量，浮世事，枯荣辱宠，欢喜忧悲。 算劳心劳力，得甚便宜。 粗有田园笑傲，拣些个、朋友追随。 好时景，莫教挫过，撞著醉如泥。 山路乱蝉吟，声隐茂林修竹。 恰值快风收雨，递荷香芬馥。 破除愁虑酒宜多，把酒再三嘱。 遥想溪亭潇洒，称晚凉新浴。 冷彻蓬壶，翠幢鼎鼎生香。 十顷玻璃，望中无限清凉。 遮风掩日，高低衬、密护红妆。 阴阴湖里，羡他双浴鸳鸯。 猛忆西湖，当年一梦难忘。 折得曾将盖雨，归思如狂。 水云千里，不堪更、回首思量。 而今把酒，为伊沈醉何妨。 绿锁窗纱梧叶底。 麦秋时、晓寒慵起。 宿酒厌厌，残香冉冉，浑似那时天气。 别日不堪频屈指。 回头早、一年不啻。 搔首无言，栏干十二，倚了又还重倚。 露挹新荷扑鼻香。 恼人更漏乡浪浪。 柳梳斜月上纱窗。 小醉耳边私语好，五云楼阁羡刘郎。 酒阑烛暗断回肠。 清和时候。 底事休交瘦。 满酌流霞看舞袖。 步步锦裀红皱。 六么舞到虚催。 几多深意徘徊。 拼了明朝中酒，为伊更饮琼杯。 薄雾轻阴酿晓寒。 起来宿酒尚酡颜。 柳莺何事苦关关。 新恨旧愁俱唤起，当年紫袖看弓弯。 泪和梅雨两潸潸。 方池新涨蒲萄绿。 晓来雨过花如浴。 测测杏园风。 梢头一捻红。 危楼愁独倚。 一寸心千里。 宿酒尚微醺。 懒装堆髻云。 稳唱巧翻新曲，灵犀密意潜通。 荷花香染晚来风。 相对恍然如梦。 有恨眉尖皱碧，多情酒晕生红。 此愁不是等闲浓。 应为仙源倾动。 结堂雄占云烟表。 万象争呈巧。 老木参天溪四绕。 乱山横秀，一湖澄照。 天付阴晴好。 夜空唤客清樽倒。 明月飞来上林杪。 凉满九宵风露浩。 酒慵起舞，一声清啸。 平压波声小。 江城向晓，被西风揉碎，一天丝雨。 乱织离愁千万缕，多少关心情绪。 促织鸣时，木犀开后，秋色还如许。 那堪飘泊，异乡千里孤旅。 应想帘幕闲垂，西楼东院，齐把归期数。 记得临歧收泪眼，执手叮咛言语。 白酒红萸，黄花绿橘，莫等闲辜负。 朱笼归骑，甚时先报鹦鹉。 今夕知何夕，秋色正平分。 嫦娥此际，底事越样好精神。 已是天高气肃，那更清风洒洒，万里没纤云。 把酒临风饮，酒面起红鳞。 歌一曲，舞一曲，捧金樽。 从他妄想，老兔憔悴正纷纷。 我为桂花拚醉，明日扶头不起，颠倒白纶巾。 天若知人意，夜雨莫倾盆。 满城风雨，又是重阳近。 黄菊媚清秋，倚东篱、商量开尽。 红萸白酒，景物一年年，人渐远，梦还稀，赢得无穷恨。 钗分镜破，一一关方寸。 强醉欲消除，醉魂醒、凄凉越闷。 鸳鸯宿债，偿了恶因缘，当时事，只今愁，斑尽安仁鬓。 露华清。 天气爽、新秋已觉凉生。 朱户小窗，坐来低按秦筝。 几多妖艳，都总是、白雪馀声。 那更、玉肌肤韵胜，体段轻盈。 照人双眼偏明，况周郎、自来多病多情。 把酒为伊，再三著意须听。 销魂无语，一任侧耳与心倾。 是我不卿卿，更有谁可卿卿。 碧水浸芙容，秋风楚岸。 三岁光阴转头换。 且留都骑，未许匆匆分散。 更持杯酒殷勤劝。 休作等闲，别离人看。 且对笙歌醉须拼。 如君才调，掌得玉堂词翰。 定应不久劳州县。 败荷擎沼面，红叶舞林梢，光阴何速。 碧天静如水，金风透帘幕，露清蝉伏。 追思往事，念当年、悲伤宋玉。 渐危楼向晚，魂销处、倚遍阑干曲。 凝目。 一霎微雨，塞鸿声断，酒病相续。 无情赏处，金井梧，东篱菊。 渐兰桡归去，银蟾满夜，水村烟渡怎宿。 负伊家、万愁千恨，甚时是足。 去年岩桂花香里，著意非常。 月在东厢。 酒与繁华一色黄。 今年杯酒流连处，银烛交光。 往事难忘。 待把真诚问阿郎。 一梦十年劳忆记。 社燕宾鸿，来去何容易。 宿酒半醒便午睡。 芭蕉叶映纱窗翠。 衬粉泥书双合字。 鸾凤鸳鸯，总是双双意。 已作吹箫长久计。 鸳衾空有中宵泪。 老去悲秋人转瘦。 更异乡重九。 人意自凄凉，只有茱萸，岁岁香依旧。 登高无奈空搔首。 落照归鸦后。 六代旧江山，满眼兴亡，一洗黄花酒。 霜结凝寒夜，星辉识晓晴。 兰膏重剔且教明。 为照梢头香缕、一丝轻。 坐久看看困，新词缀未成。 梅花熏得酒初醒。 更向耳边低道、月三更。 记临歧，销黯处。 离恨惨歌舞。 恰是江梅，开遍小春暮。 断肠一曲金衣，两行玉箸，酒阑后、欲行难去。 恶情绪。 因念锦幄香奁，别来负情素。 冷落深闺，知解怨人否。 料应宝瑟慵弹，露华懒傅，对鸾镜、终朝凝伫。 背日犹馀残雪，向阳初绽红梅。 腊寒那事更相宜。 醉了还醒又醉。 堪笑多愁早老，管他闲是闲非。 对花酌酒两忘机。 唱个哩囉囉哩。 风卷霜林叶叶飞。 雁横寒影一行低。 淡烟衰草不胜诗。 白酒已篘浮蚁熟，黄鸡未老藁头肥。 问侬不醉待何时。 离绪千重，角声偏著羁人枕。 那堪酒醒。 句引愁难整。 门锁黄昏，月浸梅花冷。 人初静。 斗垂天迥。 雁落清江影。 门外寒江泊小船。 月明留客小窗前。 夜香烧尽更声远，斗帐低垂暖意生。 醺著酒，炙些灯。 伴他针线懒成眠。 情知今夜鸳鸯梦，不似孤篷宿雁边。 客帆卸尽风初定。 夜空霜落无江冷。 幸自不思归。 无端乌夜啼。 鸡鸣残月落。 到枕秋声恶。 有酒不须斟。 酒深愁转深。 危楼横枕清江上，两岸碧山如画。 夕烟幂幂，晚灯点点，楼台新夜。 明月当天，白沙流水，冷光连野。 浸栏干万顷，琉璃软皱，打鱼艇、相高下。 何处一声羌管，是谁家、倚楼人也。 多情对景，无言有恨，欲歌还罢。 把酒临筵，阿谁知我，此怀难写。 忍思量后夜，芳容不似，暗尘随马。 离愁晚如织，托酒与消磨。 奈何酒薄愁重，越醉越愁多。 忍对碧天好夜，皓月流光无际，光影转庭柯。 有恨空垂泪，无语但悲歌。 因凝想，从别后，蹙双蛾。 春来底事，孤负紫袖与红靴。 速整雕鞍归去，著意浅斟低唱，细看小婆娑。 万蕊千花里，一任玉颜酡。 酒潮匀颊双眸溜。 美映远山横秀。 风流俊雅，娇痴体态，眼前稀有。 莲步弯弯，移归拍里，凌波难偶。 对仙源醉眼，玉纤笼巧，拨轻声、鱼纹皱。 我自多情多病，对人前、只推伤酒。 瞒他不得，诗情懒倦，沈腰销瘦。 多谢东君，殷勤知我，曲翻红袖。 拼来朝又是，扶头不起，江楼知不。 夕阳底尽，望楚天空阔，稀星帘幕。 暮霭横江烟万缕，照水参差楼阁。 两两三三，楼前归鹭，飞过栏干角。 霜风何事，绕檐吹动寂寞。 消散我已忘机，而今百念，灰了心头火。 对酒当歌浑冷淡，一任他懑嗔恶。 松竹园林，柳梧庭院，自有人间乐。 闲云休问，去来本是无著。 贪痴无了日，人事没休期。 白驹过隙，百岁能得几多时。 自古腰金结绶，著意经营辛苦，回首不胜悲。 名未能安稳，身已至倾危。 空剜刻，休巧诈，莫心欺。 须知天定，只见高塚与新碑。 我已从头识破，赢得当歌临酒，欢笑且随宜。 较甚荣和辱，争甚是和非。 �稍�著意斟量过，天下事、无穷尽。 贪荣贪富，朝思夕计，空劳方寸。 蹑足封王，功名盖世，谁如韩信。 更堆金积玉，石崇豪侈，当时望、倾西晋。 长乐宫中一叹，又何须累累悬印。 坠楼效死，轻车东市，头膏血刃。 尤物虚名，於身何补，一齐休问。 遇当歌临酒，舒眉展眼，且随缘分。 无非无是。 好个闲居士。 衣食不求人，又识得、三文两字。 不贪不伪，一味乐天真，三径里。 四时花，随分堪游戏。 学些沓拖，也似没意志。 诗酒度流年，熟谙得、无争三昧。 风波歧路，成败霎时间，你富贵。 你荣华，我自关门睡。 灯前忍见啼红面。 别酒频斟劝。 愁蛾敛翠不胜情。 报道看看天色、待平明。 殷勤重把阳关唱。 休要教人望。 出门犹自尚叮咛。 厮养频催恰好、趁凉行。 当歌临酒恨难穷。 酒不似愁浓。 风帆正起归与兴，岸东西、芳草茸茸。 楚梦乍回，吴音初听，谁念我孤踪。 藏春小院暖融融。 眼色与心通。 乌云有意重梳掠，便安排、金屋房栊。 云雨厚因，鸳鸯宿债，作个好家风。 结丝千绪不胜愁。 莫怪安仁鬓早秋。 檀口未歌先愠泪，柳眉将敛半凝羞。 杯倾潋滟送行酒，岸舣飘飘欲去舟。 待得名登天府后，归来茱菊映钗头。 叶底蜂衙催日晚。 向晚匀妆，巧画宫眉浅。 翠幕无风香自远。 金船酌酒须教满。 未说别离魂已断。 雨幌云屏，只恐良宵短。 心事不随飞絮乱。 宦情肯把恩情换。 宝篆烟消香已残。 蝉娟月色浸栏干。 歌喉不作寻常唱，酒令从他各自还。 传杯手，莫教闲。 醉红潮脸媚酡颜。 相携共学骖鸾侣，却笑卢郎旧约寒。 蕊嫩花房无限好，东风一样春工。 百年欢笑酒樽同。 笙吹雏凤语，裙染石榴红。 且向五云深处住，锦衾绣幌从容。 如何即是出樊笼。 蓬莱人少到，云雨事难穷。 把酒相劳苦，月色耀天章。 冰轮碾破寒碧，飞入酒樽凉。 击节词人妙句，吸此清辉万丈，肺腑亦生光。 揽袂欲仙举，逸兴共天长。 日边客，幕中俊，坐间狂。 浩歌清啸，恍然云海渺茫茫。 唤醒谪仙苏二，何事常愁客少，更恐被云妨。 月与人长好，广大醉为乡。 长忆当初，是他见我心先有。 一钩才下，便引得鱼儿开口。 好是重门深院，寂寞黄昏后。 厮觑著、一面儿酒。 试撋就。 便把我、得人意处，闵子里、施纤手。 云情雨意，似十二巫山旧。 更向枕前言约，许我长相守。 忺人也，犹自眉头皱。 烛消红，窗送白。 冷落一衾寒色。 鸦唤起，马忘行 月来衣上明。 酒香唇，妆印臂。 亿共人人睡。 魂蝶乱，梦鸾孤。 知他睡也无。 恻恻笙竽万籁风。 阳关叠遍酒尊空。 相逢草草别匆匆。 满眼泪珠和雨洒，一襟愁绪抵秋浓。 相思今夜五云东。 阳关唱彻。 断尽离肠声哽咽。 酒已三巡。 今夜王孙是路人。 此情难说。 莫负等闲风与月。 欲问归期。 来戴钗头艾虎儿。 金兽喷香瑞霭氛。 夜凉如水酒醺醺。 照人娇眼媚生春。 我自愁多魂已断，不禁楚雨带巫云。 人情又是一番新。 坐看销金暖帐中。 羔儿酒美兽煤红。 浅斟低唱好家风。 爱客东君多解事，晚妆新与画眉峰。 便须催唤出房栊。 天外浓云云外雨，雨声初上檐牙。 红蕖应褪洗妆花。 晚凉如有意，霫霫到山家。 为唤山童多索酒，金锺细酌流霞。 晕生玉颊酒潮斜。 闲中无宠辱，醉里是生涯。 月转水晶盘。 楼上初闻一鼓残。 又是去年天气好，栏干。 风动梅梢玉斗寒。 无奈壮情阑。 对酒如何欲强欢。 谁道破愁须仗酒，君看。 酒到愁多破亦难。 当时巧笑记相逢。 玉梅枝上玲珑。 酒杯流处已愁浓。 寒雁横空。 去程无记更从容。 到归来好事匆匆。 一时分付不言中。 此恨难穷。 居士年来病酒。 肉食百不宜口。 蒲合与波薐，更着同蒿葱韭。 亲手。 亲手。 分送卧龙诗友。 江上一江楼，楼上远山横翠。 还更腰金骑鹤，引竹西歌吹。 寿君春酒遣双壶，满引见深意。 肯向龟荷香里，唤侬来同醉。 又是新逢三五夜，瑞气霭氤氲。 万点灯和月色新。 桃李倍添春。 花县主人情思好，行乐逐良辰。 满引千锺酒又醇。 歌韵动梁尘。 商颷轻透。 动帘幕飞梧，乱飘庭甃。 瑞气氤氲，沈檀初爇，烟喷宝台金兽。 黄花美酒。 天教占得，先他时候。 诞元老，庆有声，此夕降生华胄。 欢笑。 宜称寿。 弦管鼎沸，宫商方频奏。 满捧瑶卮，华堂歌舞，拍转金钗斜溜。 朱颜绿鬓，殷勤深愿，镇长如旧。 叹滨海，道难留，指日荣迁飞骤。 绿树转鸣禽。 已是春深。 杨花庭院日阴阴。 帘外飞来双语燕，不寄归音。 旧事懒追寻。 空惹芳心。 天涯消息远沈沈。 记得年时中酒后，直至而今。 一种春光，占断东君惜。 算秾李、昭华争并得。 粉腻酥融娇欲滴。 端的尊前，旧曾相识。 向夜阑、酒醒霜浓寒又力。 但只与、冰姿添夜色。 绣幕银屏人寂寂。 只许刘郎，暗传消息。 好事客。 宫商内、吟得风清月白。 主人幸有豪家意，后堂煞有春色。 花压金翘俏相映，酒满玉纤无力。 你若待我些儿酒，尽吃得、尽吃得。 茫茫。 苍苍。 青山绕、千顷波光。 新秋露风荷吹香。 悠颺心地け然，生清凉。 古岸摇垂杨。 时有白鹭飞来双。 隐君如在，鹤与翱翔。 老仙何处，尚有流风未忘。 琴与君兮宫商。 酒与君兮杯觞。 清欢殊未央。 西山忽斜阳。 欲去且徜徉。 更将霜鬓临沧浪。 看花随柳湖边去。 似邂逅、水晶宫住。 刘郎笔落惊风雨。 酒社诗盟心许。 玉关外、不辞马武。 便好展、云霄稳步。 郴江自绕郴山路。 欲问功名何处。 绿波春早青烟暮。 翠幕船如天上去。 深杯浊酒醉贤人，隔岸幽花怜静女。 浮云散乱流萍聚。 恨满韩张离合处。 欲招骑龙帝乡人，来咏叉鱼春岸句。 草草三间屋，爱竹旋添栽。 碧沙窗户，眼前都是翠云堆。 一月山翁高卧，踏雪水村清冷，木落远山开。 唯有平安竹，留得伴寒梅。 唤家童，开门看，有谁来。 客来一笑，清话煮茗更传杯。 有酒只愁无客，有客又愁无酒，酒熟且徘徊。 明日人间事，天自有安排。 玉佩簪缨。 罗袜生尘。 问何时、来到湘滨。 尧蓂五叶，二月阳春。 一霎时风，一霎时雨，一霎时晴。 有子鸣琴。 有路登瀛。 戏斑衣、温酒重斟。 蟠桃难老，相伴长生。 一千年花，一千年果，一千年人。 三楚上游地，五岭翠眉横。 杜诗韩笔难尽，身到眼增明。 最好流泉百道，НН绕城萦市，唯见洛阳城。 化鹤三千岁，橘井尚凄清。 阆风客，紫贝阙，白玉京。 不堪天上官府，时此驻霓旌。 岁晚朔云边雪，压尽蛮烟瘴雨，过雁落寒汀。 况有如泉酒，细与故人倾。 胭脂点。 海棠落尽青春晚。 青春晚。 少年游乐，而今慵懒。 春光不可无人管。 花边酌酒随深浅。 随深浅。 牡丹红透，荼䕷香远。 雪片幻成肌骨，月华借与精神。 一声羌笛怨黄昏。 吹香飘缟袂，脱迹委红裙。 枝上青青结子，子中白白藏仁。 那时别是一家春。 劈泥尝煮酒，拂席卧清阴。 博山香雾冷，新雨过、怯单衣。 正飞絮濛濛，平芜杳杳，家在天涯。 春难住、人易老，又等闲过了踏青时。 枝上红稀绿暗，杜鹃刚向人啼。 依依。 谩叹歌生弹铗，尘满弦徽。 想北山猿鹤，南溪鸥鹭，怪我归迟。 青云事、今已晚，倚小窗、谁与话襟期。 对酒有愁可解，擘笺无怨休题。 新涨鸭头绿，春满白苹洲。 小停画鹢，莫便折柳话离愁。 飘渺觚棱在望，不用东风借便，一瞬到皇州。 别酒十分酌，何惜覆瑶舟。 从此去，上华顶，入清流。 人门如许，自合唾手复公侯。 老我而今衰谢，梦绕故园松菊，底事更迟留。 早晚挂冠去，江上狎浮鸥。 天末家何许，津头客未归。 柳梢绿暗早莺啼。 蝴蝶不知春去、绕园飞。 选胜多游冶，当垆有丽姝。 青翰载酒泛晴晖。 不忍十分寥落、负花时。 木落天寒，年华又暮。 老来多病须调护。 诗编酒榼总无缘，闲中赢得瞢腾睡。 尘暗犀梳，香消翠被。 悄无音信来青羽。 新愁正上自眉峰，黄昏庭院潇潇雨。 鶗鴂一声春事了，不知苦劝谁归。 花梢香露染蔷薇。 小梅酸著齿，酒榼正堪携。 鸭绿一篙新雨过，远山半出修眉。 仙翁理棹欲来时。 绕檐乌鹊喜，报与主人知。 莺啼花谢，断送春归去。 雨后听鹃声，恰似诉、留春不住。 韶光易迈，暗被老相催，无个事，没些愁，方是安身处。 载松种菊，相对为宾主。 终日掩柴扉，但只有、清风时度。 不忺把酒，又不喜观书，饥时饭，饱时茶，困即齁齁睡。 翠帘昼卷。 庭花日影初转。 酒力未醒，眉黛还敛。 停歌扇。 背画阑倚遍。 情无限。 怅韶华又晚。 锦鞯去后，愁宽珠袖金钏。 碧云信远。 难托西楼雁。 空写银筝怨。 肠欲断。 更落红万点。 岁月如驰乌兔飞。 情怀著酒强支持。 经年不见宫妆面，秾碧谁斟翡翠卮。 江路晚，夕阳低。 奚奴空负锦囊归。 欲凭驿使传芳信，未放东风第一枝。 春涨一篙绿，江阔暮涛寒。 龙骧万斛飞举，鲸饮酒杯宽。 醉倚舵楼清啸，目送孤鸿杳霭，景意与俱闲。 恍若驭风去，蓬岛旧家山。 记吾庐，环翠竹，拱苍官。 碧云信杳，谁为日日报平安。 桂棹桃溪归后，流水落红香寂，春事想阑珊。 赖有锦囊句，写向此中看。 曳杖罗浮去，辽鹤正南翔。 青鸾为报消息，岩壑久相望。 无奈渔溪欸乃，唤起苹洲昨梦，风雨趁归航。 万里家何许，天阔水云长。 历五湖，转湘楚，下三江。 兴亡千古馀恨，收拾付诗囊。 重到然犀矶渚，不见骑鲸仙子，客意转凄凉。 举酒酹江月，襟袖泪淋浪。 伫立潇湘，黄鹄高飞，望君不来。 被东风吹堕，西江对语，急呼斗酒，旋拂征埃。 却怪英姿，有如君者，犹欠封侯万里哉。 空赢得，道江南佳句，只有方回。 锦帆画舫行斋。 怅雪浪粘天江影开。 记我行南浦，送君折柳，君逢驿使，为我攀梅。 落帽山前，呼鹰台下，人道花须满县栽。 都休问，看云霄高处，鹏翼徘徊。 渡江天马南来，几人真是经纶手。 长安父老，新亭风景，可怜依旧。 夷甫诸人，神州沈陆，几曾回首。 算平戎万里，功名本是，真儒事、君知否。 况有文章山斗。 对桐阴、满庭清昼。 当年堕地，而今试看，风云奔走。 绿野风烟，平泉草木，东山歌酒。 待他年，整顿乾坤事了，为先生寿。 玉皇殿阁微凉，看公重试薰风手。 高门画戟，桐阴阁道，青青如旧。 兰佩芳空，蛾眉谁妒，无言搔首。 甚年年却有，呼韩塞上，人争问、公安否。 金印明年如斗。 向中州、锦衣行昼。 依然盛事，貂蝉前后，凤麟飞走。 富贵浮云，我评轩冕，不如杯酒。 待从公，痛饮八千馀岁，伴庄椿寿。 笑拍洪崖，问千丈、翠岩谁削。 依旧是、西风白马，北村南郭。 似整复斜僧屋乱，欲吞还吐林烟薄。 觉人间、万事到秋来，都摇落。 呼斗酒，同君酌。 □小隐，寻幽约。 且丁宁休负，北山猿鹤。 有鹿从渠求鹿梦，非鱼定未知鱼乐。 正仰看、飞鸟却应人，回头错。 今日复何日，黄菊为谁开。 渊明漫爱重九，胸次正崔嵬。 酒亦关人何事，正自不能不尔，谁遣白衣来。 醉把西风扇，随处障尘埃。 为公饮，须一日，三百杯。 此山高处东望，云气见蓬莱。 翳凤骖鸾公去，落佩倒冠吾事，抱病且登台。 归路有明月，人影共徘徊。 造物故豪纵，千里玉鸾飞。 等闲更把，万斛琼粉盖颇黎。 好卷垂虹千丈，只放冰壶一色，云海路应迷。 老子旧游处，回首梦耶非。 谪仙人，鸥鸟伴，两忘机。 掀髯把酒一笑，诗在片帆西。 寄语烟波旧侣，闻道莼鲈正美，休制芰荷衣。 上界足官府，汗漫与君期。 万事到白发，日月几西东。 羊肠九折歧路，老我惯经从。 竹树前溪风月，鸡酒东家父老，一笑偶相逢。 此乐竟谁觉，天外有冥鸿。 味平生，公与我，定无同。 玉堂金马，自有佳处著诗翁。 好锁云烟窗户，怕入丹青图画，飞去了无踪。 此语更痴绝，真有虎头风。 上古八千岁，才是一春秋。 不应此日，刚把七十寿君侯。 看取垂天云翼，九万里风在下，与造物同游。 君欲计岁月，当试问庄周。 醉淋浪，歌窈窕，舞温柔。 从今杖屦南涧，白日为君留。 闻道钧天帝所，频上玉卮春酒，冠珮拥龙楼。 快上星辰去，名姓动金瓯。 云卧衣裳冷。 看萧然、风前月下，水边幽影。 罗袜尘生凌波去，汤沐烟江万顷。 爱一点、娇黄成晕。 不记相逢曾解佩，甚多情、为我香成阵。 待和泪，收残粉。 灵均千古怀沙恨。 恨当时、匆匆忘把，此仙题品。 烟雨凄迷僝僽损，翠袂摇摇谁整。 谩写入、瑶琴幽愤。 弦断招魂无人赋，但金杯的皪银台润。 愁殢酒，又独醒。 人已归来，杜鹃欲劝谁归。 绿树如云，等闲借与莺飞。 兔葵燕梦，问刘郎、几度沾衣。 翠屏幽梦，觉来水绕山围。 有酒重携。 小园随意芳菲。 往日繁华，而今物是人非。 春风半面，记当年、初识崔徽。 南云雁少，锦书无个因依。 春色如愁，行云带雨才归。 春意长闲，游丝尽日低飞。 闲愁几许，更晚风、特地吹衣。 小窗人静，棋声似解重围。 光景难携。 任他鶗鴂芳菲。 细数从前，不应诗酒皆非。 知音弦断，笑渊明、空抚馀徽。 停杯对影，待邀明月相依。 长安道，投老倦游归。 七十古来稀。 藕花雨湿前湖夜，桂枝风澹小山时。 怎消除，须殢酒，更吟诗。 也莫向、竹边孤负雪。 也莫向、柳边孤负月。 闲过了，总成痴。 种花事业无人问，对花情味只天知。 笑山中，云出早，鸟归迟。 西园买，谁载万金归。 多病胜游稀。 风斜画烛天香夜，凉生翠盖酒酣时。 待重寻，居士谱，谪仙诗。 看黄底、御袍元自贵。 看红底、状元新得意。 如斗大，只花痴。 汉妃翠被娇无奈，吴娃粉阵恨谁知。 但纷纷，蜂蝶乱，送春迟。 飞流万壑，共千岩争秀。 孤负平生弄泉手。 叹轻衫短帽，几许红尘，还自喜，濯发沧浪依旧。 人生行乐耳，身后虚名，何似生前一杯酒。 便此地、结吾庐，待学渊明，更手种、门前五柳。 且归去、父老约重来，问如此青山，定重来否。 一川松竹任横斜。 有人家。 被云遮。 雪后疏梅，时见两三花。 比□桃源溪上路，风景好，不争多。 旗亭有酒径须赊。 晚寒些。 怎禁他。 醉里匆匆，归骑自随车。 白发苍颜吾老矣，只此地，是生涯。 酒群花队，攀得短辕折。 谁怜故山归梦，千里莼羹滑。 便整松江一棹，点检能言鸭。 故人欢接。 醉怀双橘，堕地金圆醒时觉。 长喜刘郎马上，肯听诗书说。 谁对叔子风流，直把曹刘压。 更看君侯事业，不负平生学。 离觞愁怯。 送君归后，细写《茶经》煮香雪。 倒冠一笑，华发玉簪折。 阳关自来凄断，却怪歌声滑。 放浪儿童归舍，莫恼比邻鸭。 水连山接。 看君归兴，如醉中醒、梦中觉。 江上吴侬问我，一一烦君说。 坐客尊酒频空，剩欠真珠压。 手把鱼竿未稳，长向沧浪学。 问愁谁怯。 可堪杨柳，先作东风满城雪。 柳外寻春，花边得句，怪公喜气轩眉。 阳春白雪，清唱古今稀。 曾是金銮旧客，记凤凰、独绕天池。 挥毫罢，天颜有喜，催赐上方彝。 只今江海上，钧天梦觉，清泪如丝。 算除非，痛把酒疗花治。 明日五湖佳兴，扁舟去、一笑谁知。 溪堂好，且拼一醉，倚杖读韩碑。 千峰云起，骤雨一霎时价。 更远树斜阳，风景怎生图画。 青旗卖酒，山那畔、别有人间，只消山水光中，无事过这一夏。 午醉醒时，松窗竹户，万千潇洒。 野鸟飞来，又是一般闲暇。 却怪白鸥，觑着人、欲下未下。 旧盟都在，新来莫是，别有说话。 点检笙歌多酿酒。 蝴蝶西园，暖日明花柳。 醉倒东风眠永昼。 觉来小院重携手。 可惜春残风雨又。 收拾情怀，长把诗僝僽。 杨柳见人离别后。 腰肢近日和他瘦。 少日春怀似酒浓。 插花走马醉千锺。 老去逢春如病酒。 唯有。 茶瓯香篆小帘栊。 卷尽残花风未定。 休恨。 花开元自要春风。 试问春归谁得见。 飞燕。 来时相遇夕阳中。 莫向空山吹玉笛，壮怀酒醒心惊。 四更霜月太寒生。 被翻红锦浪，酒满玉壶冰。 小陆未须临水笑，山林我辈锺情。 今宵依旧醉中行。 试寻残菊处，中路侯渊明。 锺鼎山林都是梦，人间荣辱休惊。 只消闲处过平生。 酒杯秋吸露，诗句夜裁冰。 记取小窗风雨夜，对床灯火多情。 问谁千里伴君行。 晚山眉样翠，秋水镜般明。 老来情味减，对别酒、怯流年。 况屈指中秋，十分好月，不照人圆。 无情水、都不管，共西风、只等送归船。 秋晚莼鲈江上，夜深儿女灯前。 征衫。 便好去朝天。 玉殿正思贤。 想夜半承明，留教视草，却遣筹边。 长安故人问我，道寻常、泥酒只依然。 目断秋霄落雁，醉来时响空弦。 篮舆袅袅破重冈。 玉笛两红妆。 这里都愁酒尽，那边正和诗忙。 为谁醉倒，为谁归去，都莫思量。 白水东边篱落，斜阳欲下牛羊。 人言我不如公。 酒频中。 更把平生湖海、问儿童。 千尺蔓。 云叶乱。 系长松。 却笑一身缠绕、似衰翁。 朱颜晕酒，方瞳点漆，闲傍松边倚杖。 不须更展画图看，自是个、寿星模样。 今朝盛事，一杯深劝，更把新诗齐唱。 人间八十最风流，长帖在、儿儿额上。 羞见鉴鸾孤却。 倩人梳掠。 一春长是为花愁，甚夜夜、东风恶。 行绕翠帘珠箔。 锦笺谁托。 玉觞泪满却停觞，怕酒似、郎情薄。 春事到清明，十分花柳。 唤得笙歌劝君酒。 酒如春好，春色年年如旧。 青春元不老，君知否。 席上看君，竹清松瘦。 待与青春斗长久。 三山路归，明日天香襟袖。 更持银盏起，为君寿。 千丈悬崖削翠，一川落日熔金。 白鸥来往本无心。 选甚风波一任。 别浦鱼肥堪脍，前村酒美重斟。 千年往事已沈沈。 闲管兴亡则甚。 连云松竹。 万事从今足。 拄杖东家分社肉。 白酒床头初熟。 西风梨枣山园。 儿童偷把长竿。 莫遣旁人惊去，老夫静处闲看。 谁倾沧海珠，簸弄千明月。 唤取酒边来，软语裁春雪。 人间无凤凰，空费穿云笛。 醉倒却归来，松菊陶潜宅。 征埃成阵，行客相逢，都道幻出层楼。 指点檐牙高处，浪拥云浮。 今年太平万里，罢长淮、千骑临秋。 凭栏望，有东南佳气，西北神州。 千里怀嵩人去，应笑我、身在楚尾吴头。 看取弓刀，陌上车马如流。 从今赏心乐事，剩安排、酒令诗筹。 华胥梦，愿年年、人似旧游。 尘土西风，便无限、凄凉行色。 还记取、明朝应恨，今宵轻别。 珠泪争垂华烛暗，雁行中断哀筝切。 看扁舟、幸自涩清溪，休催发。 白首路，长亭仄。 千树柳，千丝结。 怕行人西去，棹歌声阕。 黄卷莫教诗酒污，玉阶不信仙凡隔。 但从今、伴我又随君，佳哉月。 天上飞琼，毕竟向、人间情薄。 还又跨、玉龙归去，万花摇落。 云破林梢添远岫，月临屋角分层阁。 记少年、骏马走韩庐，掀东郭。 吟冻雁，嘲饥鹊。 人已老，欢犹昨。 对琼瑶满地，与君酬酢。 最爱霏霏迷远近，却收扰扰还寥廓。 待羔儿、酒罢又烹茶，扬州鹤。 绝代佳人，曾一笑、倾城倾国。 休更叹、旧时清镜，而今华发。 明日伏波堂上客，老当益壮翁应说。 恨苦遭、邓禹笑人来，长寂寂。 诗酒社，江山笔。 松菊径，云烟屐。 怕一觞一咏，风流弦绝。 我梦横江孤鹤去，觉来却与君相别。 记功名、万里要吾身，佳眠食。 把酒长亭说。 看渊明、风流酷似，卧龙诸葛。 何处飞来林间鹊，蹙踏松梢微雪。 要破帽、多添华发。 剩水残山无态度，被疏梅、料理成风月。 两三雁，也萧瑟。 佳人重约还轻别。 怅清江、天寒不渡，水深冰合。 路断车轮生四角，此地行人销骨。 问谁使、君来愁绝。 铸就而今相思错，料当初、费尽人间铁。 长夜笛，莫吹裂。 老大犹堪说。 似而今、元龙臭味，孟公瓜葛。 我病君来高歌饮，惊散楼头飞雪。 笑富贵、千钧如发。 硬语盘空谁来听，记当时、只有西窗月。 重进酒，唤呜瑟。 事无两样人心别。 问渠侬、神州毕竟，几番离合。 汗血盐车无人顾，千里空收骏骨。 正目断、关河路绝。 我最怜君中宵舞，道男儿、到死心如铁。 看试手，补天裂。 寄我五云字，恰向酒边来。 东风过尽归雁，不见客星回。 闻道琐窗风月，更著诗翁杖屦，合作雪堂猜。 岁旱莫留客，霖雨要渠来。 短檠灯，长剑铗，欲生苔。 雕弓挂壁无用，照影落清杯。 多病关心药裹，小摘亲锄菜甲，老子正须哀。 夜雨北窗竹，更倩野人栽。 酒罢且勿起，重挽史君须。 一身都是和气，别去意何如。 我辈情锺休问，父老田头说尹，泪落独怜渠。 秋水见毛发，千尺定无鱼。 望清阙，左黄阁，右紫枢。 东风桃李陌上，下马拜除书。 屈指吾生馀几，多病故人痛饮，此事正愁馀。 江湖有归雁，能寄草堂无。 我饮不须劝，正怕酒尊空。 别离亦复何恨，此别恨匆匆。 头上貂蝉贵客，花外麒麟高冢，人世竟谁雄。 一笑出门去，千里落花风。 孙刘辈，能使我，不为公。 余发种种如是，此事付渠侬。 但觉平生湖海，除了醉吟风月，此外百无功。 毫发皆帝力，更乞鉴湖东。 头白齿牙缺，君勿笑衰翁。 无穷天地今古，人在四之中。 臭腐神奇俱尽，贵贱贤愚等耳，造物也儿童。 老佛更堪笑，谈妙说虚空。 坐堆豗，行荅飒，立龙锺。 有时三盏两盏，淡酒醉蒙鸿。 四十九年前事，一百八盘狭路，拄杖倚墙东。 老境何所似，只与少年同。 少年握槊，气凭陵、酒圣诗豪馀事。 缩手旁观初未识，两两三三而已。 变化须臾，鸥飞石镜，鹊抵星桥□。 捣残秋练，玉砧犹想纤指。 堪笑千古争心，等闲一胜，拼了光阴费。 老子忘机浑谩与，鸿鹄飞来天际。 武媚宫中，韦娘局上，休把兴亡记。 布衣百万，看君一笑沈醉。 倘来轩冕，问还是、今古人间何物。 旧日重城愁万里，风月而今坚壁。 药笼功名，酒垆身世，可惜蒙头雪。 浩歌一曲，坐中人物之杰。 堪叹黄菊凋零，孤标应也有，梅花争发。 醉里重揩西望眼，惟有孤鸿明减。 世事从教，浮云来去，枉了冲冠发。 故人何在，长歌应伴残月。 吾衰矣，须富贵何时。 富贵是危机。 暂忘设醴抽身去，未曾得米弃官归。 穆先生，陶县令，是吾师。 待葺个、园儿名佚老。 更作个、亭儿名亦好。 闲饮酒，醉吟诗。 千年田换八百主，一人口插几张匙。 休休休，更说甚，是和非。 金闺老，眉寿正如川。 七十且华筵。 乐天诗句香山里，杜陵酒债曲江边。 问何如，歌窈窕，舞婵娟。 更十岁、太公方出将。 又十岁、武公才入相。 留盛事，看明年。 直须腰下添金印，莫教头上欠貂蝉。 向人间，长富贵，地行仙。 黄金堆到斗。 怎得似、长年画堂劝酒。 蛾眉最明秀。 向水沈烟里，两行红袖。 笙歌撋就。 争说道、明年时候。 被姮娥、做了殷勤，仙桂一枝入手。 知否。 风流别驾，近日人呼，文章太守。 天长地久。 岁岁上、乃翁寿。 记从来人道，相门出相，金印累累尽有。 但直须，周公拜前，鲁公拜后。 行李溪头，有钓车茶具，曲几团蒲。 儿童认得，前度过者篮舆。 时时照影，甚此身、遍满江湖。 怅野老，行歌不住，定堪与语难呼。 一自东篱摇落，问渊明岁晚，心赏何如。 梅花正自不恶，曾有诗无。 知翁止酒，待重教、莲社人沽。 空怅望，风流已矣，江山特地愁予。 有酒忘杯，有笔忘诗，弄溪奈何。 看纵横斗转，龙蛇起陆，崩腾决去，雪练倾河。 袅袅东风，悠悠倒景，摇动云山水又波。 还知否，欠菖蒲攒港，绿竹缘坡。 长松谁剪嵯峨。 笑野老来耘山上禾。 算只因鱼鸟，天然自乐，非关风月，闲处偏多。 芳草春深，佳人日暮，濯发沧浪独浩歌。 徘徊久，问人间谁似，老子婆娑。 一水西来，千丈晴虹，十里翠屏。 喜草堂经岁，重来社老，斜川好景，不负渊明。 老鹤高飞，一枝投宿，长笑蜗牛戴屋行。 平章了，待十分佳处，著个茅亭。 青山意气峥嵘。 似为我归来妩媚生。 解频教花鸟，前歌后舞，更催云水，暮送朝迎。 酒圣诗豪，可能无势，我乃而今驾驭卿。 清溪上，被山灵却笑，白发归耕。 梨花著雨晚来晴。 月胧明。 泪纵横。 绣阁香浓，深锁凤箫声。 未必人知春意思，还独自，绕花行。 酒兵昨夜压愁城。 太狂生。 转关情。 写尽胸中，磈磊未全平。 却与平章珠玉价，看醉里，锦囊倾。 有甚闲愁可皱眉。 老怀无绪自伤悲。 百年旋逐花阴转，万事长看鬓发知。 溪上枕，竹间棋。 怕寻酒伴懒吟诗。 十分筋力夸强健，只比年时病起时。 莫上扁舟向剡溪。 浅斟低唱正相宜。 从□犬吠千家白，且与梅成一段奇。 香暖处，酒醒时。 画檐玉箸已偷垂。 笑君解释春风恨，倩拂蛮笺只费诗。 陌上柔条初破芽。 东邻蚕种已生些。 平冈细草鸣黄犊，斜日寒林点暮鸦。 山远近，路横斜。 青旗沽酒有人家。 城中桃李愁风雨，春在溪头野荠花。 春日平原荠菜花。 新耕雨后落群鸦。 多情白发春无奈，晚日青□酒易赊。 闲意态，细生涯。 牛□西畔有桑麻。 青裙缟袂谁家女，去趁蚕生看外家。 敧枕婆娑两鬓霜。 起听檐溜碎喧江。 那边玉箸销啼粉，这里车轮转别肠。 诗酒社，水边乡。 可堪醉墨几淋浪。 画图恰似归家梦，千里河山寸许长。 风雨催春寒食近，平原一片丹青。 溪边唤渡柳边行。 花飞蝴蝶乱，桑嫩野蚕生。 绿野先生闲袖手，却寻诗酒功名。 未知明日定阴晴。 今宵成独醉，却笑众人醒。 住世都无菩萨行，仙家风骨精神。 寿如山岳福如云。 金花汤沐诰，竹马绮罗群。 更愿升平添喜事，大家祷祝殷勤。 明年此地庆佳辰。 一杯千岁酒，重拜太夫人。 百世孤芳肯自媒。 直须诗句与推排。 不然唤近酒边来。 自有渊明方有菊，若无和靖即无梅。 只今何处向人开。 风流标格，惺松言语，真个十分奇绝。 三分兰菊十分梅，斗合就、一枝风月。 笙簧未语，星河易转，凉夜厌厌留客。 只愁酒尽各西东，更把酒、推辞一霎。 千丈擎天手。 万卷悬河口。 黄金腰下印，大如斗。 更千骑弓刀，挥霍遮前后。 百计千方久。 似斗草儿童，赢个他家偏有。 算枉了、双眉长恁皱。 白发空回首。 那时闲说向，山中友。 看丘陇牛羊，更辨贤愚否。 且自栽花柳。 怕有人来，但只道、今朝中酒。 紫陌长安，看花年少，无限歌舞。 白发怜君，寻芳较晚，卷地惊风雨。 问君知否，鸱夷载酒，不似井瓶身误。 细思量，悲欢梦里，觉来总无寻处。 芒鞋竹杖，天教还了，千古玉溪佳句。 落魄东归，风流赢得，掌上明珠去。 起看清镜，南冠好在，拂了旧时尘土。 向君道，云霄万里，这回稳步。 物盛还衰，眼看春药秋萁。 贵贱交情，翟公门外人稀。 酒酣耳热，又何须、幽愤裁诗。 茂林修竹，小园曲迳疏篱。 秋以为期。 西风黄菊开时。 拄杖敲门，从他颠倒裳衣。 去年堪笑，醉题诗、醒后方知。 而今东望，心随去鸟先飞。 人间反覆成云雨。 凫雁江湖来又去。 十千一斗饮中仙，一百八盘天上路。 旧时枫叶吴江句。 今日锦囊无著处。 看封关外水云侯，剩按山中诗酒部。 隔户语春莺。 才挂帘儿敛袂行。 渐见凌波罗袜步，盈盈。 随笑随颦百媚生。 著意听新声。 尽是司空自教成。 今夜酒肠还道窄，多情。 莫放笼纱蜡炬明。 姚魏名流。 年年揽断，雨恨风愁。 解释春光，剩须破费，酒令诗筹。 玉肌红粉温柔。 更染尽、天香未休。 今夜簪花，他年第一，玉殿东头。 宿酒醒时，算只有、清愁而已。 人正在、青涂堂上，月华如洗。 纸帐梅花归梦觉，莼羹鲈鲙秋风起。 问人生、得意几何时，吾归矣。 君若问，相思事。 料长在，歌声里。 这情怀只是，中年如此。 明月何妨千里隔，顾君与我何如耳。 向尊前、重约几时来，江山美。 投老空山，万松手种，政尔堪叹。 何日成阴，吾年有几，似见儿孙晚。 古来池馆，云烟草棘，长使后人凄断。 想当年、良辰已恨，夜阑酒空人散。 停云高处，谁知老子，万事不关心眼。 梦觉东窗，聊复尔耳，起欲题书简。 霎时风怒，倒翻笔砚，天也只教吾懒。 又何事，催诗雨急，片云斗暗。 饭蔬饮水，客莫嘲吾拙。 高处看浮云，一丘壑、中间甚乐。 功名妙手，壮也不如人，今老矣，尚何堪，堪钓前溪月。 病来止酒，辜负鸬鹚杓。 岁晚念平生，待都与、邻翁细说。 人间万事，先觉者贤乎，深雪里，一枝开，春事梅先觉。 路傍人怪问，此隐者、姓陶不。 堪黄菊如云，朝吟暮醉，唤不回头。 纵无酒成怅望，只东篱、搔首亦风流。 与客朝餐一笑，落英饱便归休。 古来尧舜有巢由。 江海去悠悠。 待说与佳人，种成香草，莫怨灵修。 我无可无不可，意先生、出处有如丘。 闻道问津人过，杀鸡为黍相留。 旧时楼上客，爱把酒、向南山。 笑白发如今，天教放浪，来往其间。 登楼更谁念我，却回头、西北望层栏。 云雨珠帘画栋，笙歌雾鬓云鬟。 近来堪入画图看。 父老愿公欢。 甚拄笏悠然，朝来爽气，正尔相关。 难忘使君后日，便一花一草报平安。 与客携壶且醉，雁飞秋影江寒。 长恨复长恨，裁作短歌行。 何人为我楚舞，听我楚狂声。 余既滋兰九畹，又树蕙之百亩，秋菊更餐英。 门外沧浪水，可以濯吾缨。 一杯酒，问何似，身后名。 人间万事，□□常重泰山轻。 悲莫悲生离别，乐莫乐新相识，儿女古今情。 富贵非吾事，归与白鸥盟。 四坐且勿语，听我醉中吟。 池塘春草未歇，高树变鸣禽。 鸿雁初飞江上，蟋蟋还来床下，时序百年心。 谁要卿料理，山水有清音。 欢多少，歌长短，酒浅深。 而今已不如昔，后定不如今。 闲处直须行乐，良夜更教秉烛，高会惜分阴。 白发短如许，黄菊倩谁簪。 杯汝知乎，酒泉罢侯，鸱夷乞骸。 更高阳入谒，都称齑臼，杜康初筮，正得云雷。 细数从前，不堪余恨，岁月都将曲糵埋。 君诗好，似提壶却劝，沽酒何哉。 君言病岂无媒。 似壁上雕弓蛇暗猜。 记醉眠陶令，终全至乐，独醒屈子，未免沈灾。 欲听公言，惭非勇者，司马家儿解覆杯。 还堪笑，借今宵一醉，为故人来。 为沽美酒，过溪来、谁道幽人难致。 更觉元龙楼百尺，湖海平生豪气。 自叹年来，看花索句，老不如人意。 东风归路，一川松竹如醉。 怎得身似庄周，梦中蝴蝶，花底人间世。 记取江头三月暮，风雨不为春计。 万斛愁来，金貂头上，不抵银瓶贵。 无多笑我，此篇聊当《宾戏》。 富贵不须论，公应自有。 且把新词祝公寿。 当年仙桂，父子同攀希有。 人言金殿上，他年又。 冠冕在前，周公拜手。 同日催班鲁公后。 此时人羡，绿鬓朱颜依旧。 亲朋来贺喜，休辞酒。 七十古来稀，未为稀有。 须是荣华更长久。 满床靴笏，罗列儿孙新妇。 精神浑是个，西王母。 遥想画堂，两行红袖。 妙舞清歌拥前后。 大男小女，逐个出来为寿。 一个一百岁，一杯酒。 落花时节，杜鹃声里送君归。 未消文字湘累。 只怕蛟龙云雨，后会渺难期。 更何人念我，老大伤悲。 已而已而。 算此意、只君知。 记取岐亭买酒，云洞题诗。 争如不见，才相见、便有别离时。 千里月、两地相思。 落星万点，一天宝焰下层霄。 人间叠作仙鳌。 最爱金连侧畔，红粉袅花梢。 更鸣鼍击鼓，喷玉吹箫。 曲江画桥。 记花月、可怜宵。 想见闲愁未了，宿酒才消。 东风摇荡，似杨柳、十五女儿腰。 人共柳、那个无聊。 白露园蔬。 碧水溪鱼。 笑先生、网钓还锄。 小窗高卧，风展残书。 看北移山，盘谷序，辋川图。 白饭青刍。 赤脚长须。 客来时、酒尽重沽。 听风听雨，吾爱吾庐。 笑本无心，刚自瘦，此君疏。 春色难留，酒杯常浅。 把旧恨、新愁相间。 五更风，千里梦，看飞红几片。 这般庭院。 几许风流，几般娇懒。 问相见、何如不见。 燕飞忙，莺语乱。 恨重帘不卷。 翠屏平远。 身世酒杯中。 万事皆空。 古来三五个英雄。 雨打风吹何处是，汉殿秦宫。 梦入少年丛。 歌舞匆匆。 老僧夜半误鸣钟。 惊起西窗眠不得，卷地西风。 宿麦畦中雉鷕，柔桑陌上蚕生。 骑火须防花月暗，玉唾长携彩笔行。 隔墙人笑声。 莫说弓刀事业，依然诗酒功名。 千载图中今古事，万石溪头长短亭。 小塘风浪平。 春已归来，看美人头上，袅袅春幡。 无端风雨，未肯收尽馀寒。 年时燕子，料今宵、梦到西园。 浑未办、黄柑荐酒，更传青韭堆盘。 却笑东风从此，便薰梅染柳，更没些闲。 闲时又来镜里，转变朱颜。 清愁不断，问何人、会解连环。 生怕见、花开花落，朝来塞雁先还。 山下千林花太俗。 山上一枝看不足。 春风正在此花边，菖蒲自蘸清溪绿。 与花同草木。 问谁风雨飘零速。 莫怨歌，夜深岩下，惊动白云宿。 病怯残年频自卜。 老爱遗编难细读。 苦无妙手画於菟，人间雕刻真成鹄。 梦中人似玉。 觉来更忆腰如束。 许多愁，问君有酒，何不日丝竹。 一自酒情诗兴懒，舞裙歌扇阑珊。 好天良夜月团团。 杜陵真好事，留得一钱看。 岁晚人欺程不识，怎教阿堵留连。 杨花榆荚雪漫天。 从今花影下，只看绿苔圆。 三三两两谁家女。 听取鸣禽枝上语。 提壶沽酒已多时，婆饼焦时须早去。 醉中忘却来时路。 借问行人家住处。 只寻古庙那边行，更过溪南乌桕树。 翰墨诸君久擅场。 胸中书传许多香。 苦无丝竹衔杯乐，却看龙蛇落笔忙。 闲意思，老风光。 酒徒今有几高阳。 黄花不怯秋风冷，只怕诗人两鬓霜。 万事纷纷一笑中。 渊明把菊对秋风。 细看爽气今犹在，惟有南山一似翁。 情味好，语言工。 三贤高会古来同。 谁知止酒停云老，独立斜阳数过鸿。 病绕梅花酒不空。 齿牙牢在莫欺翁。 恨无飞雪青松畔，却放疏花翠叶中。 冰作骨，玉为容。 当年宫额鬓云松。 直须烂醉烧银烛，横笛难堪一再风。 掩鼻人间臭腐场。 古来惟有酒偏香。 自从归住云烟畔，直到而今歌舞忙。 呼老伴，共秋光。 黄花何事避重阳。 要知烂熳开时节，直待西风一夜霜。 谁共春光管日华。 朱朱纷纷野蒿花。 闲愁投老无多子，酒病而今较减些。 山远近，路横斜。 正无聊处管弦哗。 去年醉处犹能记，细数溪边第几家。 占断雕栏只一株。 春风费尽几工夫。 天香夜染衣犹湿，国色朝酣酒未苏。 娇欲语，巧相扶。 不妨老干自扶疏。 恰如翠幕高堂上，来看红衫《百子图》。 酒面低迷翠被重。 黄昏院落月朦胧。 堕髻啼妆孙寿醉，泥秦宫。 试问花留春几日，略无人管雨和风。 瞥向绿珠楼下见，坠残红。 新葺茅檐次第成。 青山恰对小窗横。 去年曾共燕经营。 病怯杯盘甘止酒，老依香火苦翻经。 夜来依旧管弦声。 北陇田高踏水频。 西溪禾早已尝新。 隔墙沽酒□纤鳞。 忽有微凉何处雨，更无留影霎时云。 卖瓜声过竹边村。 晚花露叶风条。 燕飞高。 行过长廊西畔、小红桥。 歌再起，人再舞，酒才消。 更把一杯重劝、摘樱桃。 芳草绿萋萋。 断肠绝浦相思。 山头人望翠云旗。 蕙香佳酒君归。 惆怅画檐双燕舞。 东风吹散灵雨。 香火冷残箫鼓。 斜阳门外今古。 一轮秋影转金波。 飞镜又重磨。 把酒问姮娥。 被白发、欺人奈何。 乘风好去，长空万里，直下看山河。 斫去桂婆娑。 人道是、清光更多。 葛巾自向沧浪濯。 朝来漉酒那堪著。 高树莫鸣蝉。 晚凉秋水眠。 竹床能几尺。 上有华胥国。 山上咽飞泉。 梦中琴断弦。 逸气轩眉宇。 似王良、轻车熟路，骅骝欲舞。 我觉君非池中物，咫尺蛟龙云雨。 时与命、犹须天付。 兰佩芳菲无人问，叹灵均、欲向重华诉。 空壹郁，共谁语。 儿曹不料扬雄赋。 怪当年、甘泉误说，青葱玉树。 风引船回沧溟阔，目断三山伊阻。 但笑指、吾庐何许。 门外苍官千百辈，尽堂堂、八尺须髯古。 谁载酒，带湖去。 路入门前柳。 到君家、悠然细说，渊明重九。 岁晚凄其无诸葛，惟有黄花入手。 更西风、东篱依旧。 斗顿南山高如许，是先生、拄杖归来后。 山不记，何年有。 是中不减康庐秀。 倩西风、为君唤起，翁能来否。 鸟倦飞还平林去，云肯无心出岫。 剩准备、新诗几首。 欲辨忘言当年意，慨遥遥、我去羲农久。 天下事，可无酒。 拄杖重来约。 对东风、洞庭张乐，满空箫勺。 巨海拔犀头角出，来向此山高阁。 尚两两、三三前却。 老我伤怀登临际，问何方、可以平哀乐。 唯酒是，万金药。 劝君且作横空鹗。 便休论、人间腥腐，纷纷乌攫。 九万里风斯在下，翻覆云头雨脚。 更直上、昆仑濯发。 好卧长虹陂十里，是谁言、听取双黄鹤。 推翠影，浸云壑。 万事几时足，日月自西东。 无穷宇宙，人是一粟太仓中。 一葛一裘经岁，一钵一瓶终日，老子旧家风。 更著一杯酒，梦觉大槐宫。 记当年，吓腐鼠，叹冥鸿。 衣冠神武门外，惊倒几儿童。 休说须弥芥子，看取鵾鹏斥鷃，小大若为同。 君欲论齐物，须访一枝翁。 十里深窈窕，万瓦碧参差。 青山屋上，流水屋下绿横溪。 真得归来笑语，方是闲中风月，剩费酒边诗。 点检歌舞了，琴罢更围棋。 王家竹，陶家柳，谢家池。 知君勋业未了，不是枕流时。 莫向痴儿说梦，且作山人索价，颇怪鹤书迟。 一事定嗔我，已办《北山移》。 我志在寥阔，畴昔梦登天。 摩挲素月，人世俯仰已千年。 有客骖麟并凤，云遇青山赤壁，相约上高寒。 酌酒援北斗，我亦虱其间。 少歌曰，神甚放，形则眠。 鸿鹄一再高举，天地睹方圆。 欲重歌兮梦觉，推枕惘然独念，人事底亏全。 有美人可语，秋水隔娟娟。 看公风骨，似长松磊落，多生奇节。 世上儿曹都蓄缩，冻芋旁堆秋瓞。 结屋溪头，境随人胜，不是江山别。 紫云如阵，妙歌争唱新阕。 尊酒一笑相逢，与公臭味，菊茂兰须悦。 天上四时调玉烛，万事宜询黄发。 看取东归，周家叔父，手把元龟说。 祝公长似，十分今夜明月。 少日尝闻。 富不如贫。 贵不如、贱者长存。 由来至乐，总属闲人。 且饮瓢泉，弄秋水，看停云。 岁晚情亲。 老语弥真。 记前时、劝我殷勤。 都休殢酒，也莫论文。 把相牛经，种鱼法，教儿孙。 两轮屋角走如梭。 太忙些。 怎禁他。 拟倩何人，天上劝羲娥。 何似从容来小住，倾美酒，听高歌。 人生今古不须磨。 积教多。 似尘沙。 未必坚牢，划地事堪嗟。 漫道长生学不得，学得后，待如何。 贵贱偶然，浑似随风帘幌，篱落飞花。 空使儿曹，马上羞面频遮。 向空江、谁捐玉珮，寄离恨、应折疏麻。 暮云多。 佳人何处，数尽归鸦。 侬家。 生涯蜡屐，功名破甑，交友抟沙。 往日曾论，渊明似胜卧龙些。 记从来、人生行乐，休更问、日饮亡何。 快堪呵。 裁诗未稳，得酒良佳。 马上三年，醉帽吟鞭，锦囊诗卷长留。 怅溪山旧管，风月新收。 明便关河杳杳，去应日月悠悠。 笑千篇索价，未抵蒲萄，五斗凉州。 停云老子，有酒盈尊，琴书端可消忧。 浑未办、倾身一饱，淅米矛头。 心似伤弓塞雁，身如喘月吴牛。 晚天凉也，月明谁伴，吹笛南楼。 婆娑欲舞，怪青山欢喜。 分得清溪半篙水。 记平沙鸥鹭，落日渔樵，湘江上，风景依然如此。 东篱多种菊，待学渊明，酒兴诗情不相似。 十里涨春波，一棹归来，只做个、五湖范蠡。 是则是、一般弄扁舟，争知道，他家有个西子。 一片归心拟乱云。 春来谙尽恶黄昏。 不堪向晚檐前雨，又待今宵滴梦魂。 炉烬冷，鼎香氛。 酒寒谁遣为重温。 何人柳外横双笛，客耳那堪不忍闻。 云烟草树。 山北山南雨。 溪上行人相背去。 惟有啼鸦一处。 门前万斛春寒。 梅花可㬠摧残。 使我长忘酒易，要君不作诗难。 少年才把笙歌𧣴 夏日非长秋夜短。 因他老病不相饶，把好心情都做懒。 故人别后书来劝。 乍可停杯强吃饭。 云何相遇酒边时，却道达人须饮满。 狂歌击碎村醪𧣴 欲舞还怜衫袖短。 身如溪上钓矶闲，心似道旁官堠懒。 山中有酒提壶劝。 好语多君堪鮓饭。 至今有句落人间，渭水西风黄叶满。 戏马台前秋雁飞。 管弦歌舞更旌旗。 要知黄菊清高处，不入当年二谢诗。 倾白酒，绕东篱。 只於陶令有心期。 明朝重九浑潇洒，莫使尊前欠一枝。 秋水长廊水石间。 有谁来共听潺湲。 羡君人物东西晋，分我诗名大小山。 穷自乐，懒方闲。 人间路窄酒杯宽。 看君不了痴儿事，又似风流靖长官。 去岁君家把酒杯。 雪中曾见牡丹开。 而今纨扇薰风里，又见疏枝月下梅。 欢几许，醉方回。 明朝归路有人摧。 低声待向他家道，带得歌声满耳来。 贪数明朝重九。 不知过了中秋。 人生有得许多愁。 惟有黄花如旧。 万象亭中殢酒。 九江阁上扶头。 城鸦唤我醉归休。 细雨斜风时候。 期思溪上日千回。 樟木桥边酒数杯。 人影不随流水去，醉颜重带少年来。 疏蝉响涩林逾静，冷蝶飞轻菊半开。 不是长卿终慢世，只缘多病又非才。 寻常中酒扶头后，歌舞支持。 歌舞支持。 谁把新词唤住伊。 临歧也有旁人笑，笑己争知。 笑己争知。 明月楼空燕子飞。 近来愁似天来大，谁解相怜。 谁解相怜。 又把愁来做个天。 都将今古无穷事，放在愁边。 放在愁边。 却自移家向酒泉。 寿酒同斟喜有馀。 朱颜却对白髭须。 两人百岁恰乘除。 婚嫁剩添儿女拜，平安频拆外家书。 年年堂上寿星图。 记得瓢泉快活时。 长年耽酒更吟诗。 蓦地捉将来断送，老头皮。 绕屋人扶行不得，闲窗学得鹧鸪啼。 却有杜鹃能劝道，不如归。 牡丹昨夜方开遍。 毕竟是、今年春晚。 荼䕷付与薰风管。 燕子忙时莺懒。 多病起、日长人倦。 不待得、酒阑歌散。 副能得见茶瓯面。 却早安排肠断。 夜雨剪残春韭。 明日重斟别酒。 君去问曹瞒。 好公安。 试看如今白发。 却为中年离别。 风雨正崔嵬。 早归来。 老子当年，饱经惯、花期酒约。 行乐处，轻裘缓带，绣鞍金络。 明月楼台箫鼓夜，梨花院落秋千索。 共何人、对饮五三锺，颜如玉。 嗟往事，空萧索。 怀新恨，又飘泊。 但年来何待，许多幽独。 海水连天凝望远，山风吹雨征衫薄。 向此际、羸马独骎骎，情怀恶。 歌罢尊空月坠西。 百花门外，烟翠霏微。 降纱笼烛照于飞。 归去来兮。 归去来兮。 酒入香腮分外宜。 行行问道，还肯相随。 娇羞无力应人迟。 何幸如之。 何幸如之。 留仙初试砑罗裙。 小腰身。 可怜人。 江国幽香，曾向雪中闻。 过尽东园桃与李，还见此，一枝春。 庾郎襟度最清真。 挹芳尘。 便情亲。 南馆花深，清夜驻行云。 拼却日高呼不起，灯半灭，酒微醺。 风骨萧然，称独立、群仙首。 春江雪、一枝梅秀。 小样香檀，映朗玉、纤纤手。 未久。 转新声、泠泠山溜。 曲里传情，更浓似、尊中酒。 信倾盖、相逢如旧。 别后相思，记敏政堂前柳。 知否。 又拼了、一场消瘦。 翦烛西窗夜未阑。 酒豪诗兴两联绵。 香喷瑞兽金三尺，人插云梳玉一弯。 倾笑语，捷飞泉。 觥筹到手莫留连。 明朝再作东阳约，肯把鸾胶续断弦。 萱草齐阶，芭蕉弄叶。 乱红点点团香蝶。 过墙一阵海棠风，隔帘几处梨花雪。 愁满芳心，酒潮红颊。 年年此际伤离别。 不妨横管小楼中，夜阑吹断千山月。 春动酒旗风，野店芳醪留客。 系马水边幽寺，有梨花如雪。 山僧欲看醉魂醒，茗碗泛香白。 微记碧苔归路，袅一鞭春色。 泰岳倚空碧，汶□卷云寒。 萃兹山水奇秀，列宿下人寰。 八世家传素业，一举手攀丹桂，依约笑谈间。 宾幕佐储副，和气满长安。 分虎符，来近甸，自金銮。 政平讼简无事，酒社与诗坛。 会看沙堤归去，应使神京再复，款曲问家山。 玉佩揖空阔，碧雾翳苍鸾。 风月小斋模画舫。 绿窗朱户江湖样。 酒是短桡歌是桨。 和情放。 醉乡稳到无风浪。 自有拍浮千斛酿。 从教日日蒲桃涨。 门外独醒人也访。 同俯仰。 赏心却在鸱夷上。 远水生光，遥山耸翠，霁烟深锁梧桐。 正零瀼玉露，淡荡金风。 东篱菊有黄花吐，对映水、几簇芙蓉。 重阳佳致，可堪此景，酒酽花浓。 追念景物无穷。 叹少年胸襟，忒煞英雄。 把黄英红萼，甚物堪同。 除非腰佩黄金印，座中拥、红粉娇容。 此时方称情怀，尽拼一饮千锺。 一川花月青春夜。 玉容依约花阴下。 月照曲阑干。 红绡挹露寒。 袖香温素手。 意铄金卮酒。 香远绣帘开。 画楼吹落梅。 柳絮飞时绿暗，荼䕷开后春酣。 花外青帘迷酒思，陌上晴光收翠岚。 佳辰三月三。 解珮人逢游女，踏青草斗宜男。 醉倚画阑阑槛北，梦绕清江江水南。 飞鸾与共骖。 七十古来稀，吾生已半。 莫把身心自萦绊。 据他缘分，且恁随时消遣。 但知逢酒饮，逢花看。 林泉有约，风光无限。 日上花梢起来晚。 芒鞋竹杖，信步水村山馆。 更寻三两个，清闲伴。 韶华骀荡。 看化工尽力，安排春仗。 薄雾霏烟，软风轻日，物态与人交畅。 鸟生弄巧千调，楼影垂空十丈。 乱花柳，粲宝钿缨络、采丝帷帐。 佳赏。 辉艳冶，笑语盈盈，花面交相向。 歌运长缫，酒凝深碧，和气盎然席上。 好春易苦风雨，人意难逢舒放。 但拍掌。 醉陶然一笑，忘形天壤。 雨沐芙蓉秋意清。 可人风月满江城。 怜风爱月方留恋，对月临风又送行。 人渐远，酒须倾。 只凭一醉遣多情。 重来休厌刘郎老，明月清风有素盟。 画鹢翩翩去似飞。 季鹰何事忽思归。 风湍自送征帆隐，云巘须将彩笔挥。 江作酒，海为卮。 为君满酌不须辞。 酒酣渴思回春梦，自笑何时是足时。 长空一夜霜风吼。 寒色消残酒。 问伊今夜在谁行。 遗恨落花流水、误刘郎。 尤云殢雨多情话。 分付阿谁也。 侬家有分受凄惶。 只怕娇痴不睡、也思量。 枉道黉堂是冷官。 深深青琐锁青鸾。 新诗自得清歌举，和气都消永夜寒。 花态净，酒杯宽。 燕娇莺巧有馀欢。 不因客里东阳瘦，好把西江一吸乾。 传语风光，须少驻、共君流转。 谁忍见、绿肥红瘦，鲜欢多感。 泽国千丝烟雨暗，江成一带云山远。 看新荷、泛水学人愁，心常卷。 羞鬓雪，凭花染。 携酒阵，嫌杯浅。 叹人生岂为，青衫槐板。 记舞可怜宫柳细，写情但觉香笺短。 上层楼、独倚有谁知，栏干暖。 正百花堂下，山雨楼前，粲然梅柳。 和气回春，滟一尊芳酒。 桂子兰孙，凤歌鸾舞，介我公眉寿。 天上遐龄，人间独乐，古来稀有。 壮日题桥，儿时击瓮，名遂功成，自然长久。 琳馆偷闲，约赤城为友。 紫诏重颁，黄扉稳步，好试调羹手。 九世鸡窠，千秋麟阁，玉颜依旧。 绛雪堆云绿。 倚朱栏、鸾飞凤舞，乱红如簇。 宫锦海沈肌理秀，极目明霞孤骛。 对翠袖、天寒修竹。 轻露有情添泪眼，粲精神、娇醉薰华屋。 然宝篆，散清馥。 江南到处多兰菊。 更海棠、贪睡未醒，漫山粗俗。 欲品此花为第一，真色生香俱足。 又只怕、惊人凡目。 把酒对花频管领，怕狂风骤雨难拘束。 拾碎玉，泛醽醁。 碧云初返岫，潦水正鸣滩。 兰舟容与，歌舞偏称笑中看。 烛影烘寒成暖，花色照人如画，一坐有馀欢。 酒滟浮金盏，香缕霭雕盘。 碧簪横，银漏永，玉樽乾。 喧春鼓吹，翠袖起舞佩珊珊。 记得山明水秀，何处朝云暮雨，常在梦魂间。 多少难言事，都付两眉弯。 娟娟霜月又侵门。 对黄昏。 怯黄昏。 愁把梅花，独自泛清尊。 酒又难禁花又恼，漏声远，一更更，总断魂。 断魂。 断魂。 不堪闻。 被半温。 香半温。 睡也睡也，睡不稳、谁与温存。 只有床前、红烛伴啼痕。 一夜无眠连晓角，人瘦也，比梅花，瘦几分。 翠幕东风早。 兰窗梦，又被莺声惊觉。 起来空对，平阶弱絮，满庭芳草。 厌厌未忺怀抱。 记柳外、人家曾到。 凭画阑、那更春好花好，酒好人好。 春好尚恐阑珊，花好又怕，飘零难保。 直饶酒好□渑，未抵意中人好。 相逢尽拼醉倒。 况人与、才情未老。 又岂关、春去春来，花愁花恼。 睡起情无著。 晓雨尽，春寒弱。 酒盏飘零，几日顿疏行乐。 试数花枝，问此情何若。 为谁开，为谁落。 正愁却。 不是花情薄。 花元笑人萧索。 旧观千红，至今冷梦难托。 燕麦春风，更几人惊觉。 对花羞，为花恶。 断云低晚，轻烟带暝，风惊罗幕。 数点梅花，香倚雪窗摇落。 红炉对谑。 正酒面、琼稣初削。 云屏暖，不知门外，月寒风恶。 迤逦慵云半掠。 笑盈盈、闲弄宝筝弦索。 暖极生春，已向横波先觉。 花娇柳弱。 渐倚醉、要人搂著。 低告托。 早把被香熏却。 葺屋为舟，身便是、烟波钓客。 况人间元似，泛家浮宅。 秋晚雨声篷背稳，夜深月影窗棂白。 □满船诗酒满船书，随意索。 也不怕，云涛隔。 也不怕，风帆侧。 但独醒还睡，自歌还拍。 卧后从教秋鳝舞，醉来一任乾坤窄。 恐有时、撑向大江头，占风色。 九月重湖寒意早。 目断黄云，冉冉连衰草。 惨别临江愁满抱。 酒尊时事都相恼。 闻道吴天消息好。 鸳鸯西池，咫尺君应到。 若见故人相问劳。 为言未分书舟老。 送我南来舟一叶，谁教催动鸣榔。 高城不见水茫茫。 云湾才几曲，折尽九回肠。 买酒浇愁愁不尽，江烟也共凄凉。 和天瘦了也何妨。 只愁今夜雨，更做泪千行。 华筵饮散撤芳尊。 人影乱纷纷。 且约玉骢留住，细将团凤平分。 一瓯看取，招回酒兴，爽彻诗魂。 歌罢清风两腋，归来明月千门。 白酒欺人易醉，黄花笑我多愁。 一年只有秋光好，独自却悲秋。 风急常吹梦去，月迟多为人留。 半黄橙子和诗卷，空自伴床头。 柳弱眠初醒，梅残舞尚痴。 春阴将冷傍帘帷。 又是东风和恨、向人归。 乐事灯前记，愁肠酒后知。 老来无计遣芳时。 只有闲情随分、品花枝。 淡霭笼青琐，轻寒薄翠绡。 有人憔悴带宽腰。 又见东风、不忍见柔条。 闷酒尊难寻，闲香篆易销。 夜来溪雪已平桥。 溪上梅魂凭仗、一相招。 才合又轻离。 心事多违。 小窗灯影记亲移。 可奈酒酣花困处，不省人归。 山翠又如眉。 肠断幽期。 相思有梦阿谁知。 莫遣重来风絮乱，不似当时。 酒孤斟。 客孤吟。 戏马台荒露草深。 英雄何处寻。 爱登临。 莫登临。 定是愁来关客心。 暮天烟水沈。 春悄悄。 红到一枝先巧。 酒入半腮微带卯。 粉寒香未饱。 芳意枝头偏闹。 困尽蜂须莺爪。 拟倩玉纤和露拗。 情多愁易搅。 花半湿。 一霎晚云笼密。 天气未佳风又急。 小庭愁独立。 酒病起来无力。 懊恼篆烟锁碧。 一饷春情无处觅。 小屏山数尺。 风阵阵。 吹落杨花无定。 酒病厌厌三月尽。 花檀红自隐。 新绿轩窗清润。 月影又移墙影。 手拈青梅无处问。 一春长闷损。 小院菊残烟雨细。 天气凄凉，恼得人憔悴。 被暖橙香羞早起。 玉钗一任慵云坠。 楼上珠帘钩也未。 数尺遥山，供尽伤高意。 伫立不禁残酒味。 绣罗依旧和香睡。 昨夜思量直到明。 拂明心绪更愁人。 风披露叶高低怨，冷雨寒烟各自轻。 休赖酒，莫求神。 为谁教尔许多情。 如今早被思量损，好更当时做弄成。 春犹浅，柳初芽。 杏初花。 杨柳杏花交影处，有人家。 玉窗明暖烘霞。 小屏上、水远山斜。 昨夜酒多春睡重，莫惊他。 木落江空又一秋。 天寒几日不登楼。 红绡帐里橙犹在，青琐窗深菊未收。 新画阁，小书舟。 篆烟熏得晚香留。 只因贪伴开炉酒，恼得红儿一夜讴。 门外莺寒杨柳。 正减欢疏酒。 春阴早是做人愁，更何况、花飞后。 莫倚东风消瘦。 有酴醿入手。 尽偎香玉醉何妨，任花落、愁依旧。 小小红泥院宇，深深翠色屏帷。 簇定熏炉酥酒软，门外东风寒不知。 恰疑三月时。 钗影半欹绿子，歌声轻度红儿。 醉里不愁更漏断，更要梅花看几枝。 起来霜月低。 秋色满西湖，雨添新绿。 一派烟光望中足。 清香十里，画舸去来相逐。 酒酣时听得，渔家曲。 人道似郎，郎还第六。 云水相逢未谙熟。 晚来风静，闲浸几枝红玉。 水神应不禁，江妃浴。 西湖胜绝，有栖云楼观，蟠空丘壑。 玉鉴光中天不老，人在蓬壶行乐。 画舫藏春，垂杨系马，幽处笙箫作。 京华狂客，也忘身世飘泊。 行时载酒寻芳，湖湾堤曲，放浪红尘脚。 借景留欢排日醉，不负莺花盟约。 忍缓东风，耐烦迟日，休恁匆匆著。 温存桃李，莫教一顿开却。 的皪江梅共蜡梅。 剪金裁玉一时开。 黄姑相伴雪儿来。 别驾公馀无个事，得将诗酒与栽培。 为春留客小徘徊。 恰则年时。 风前雪底，初见南枝。 可㬠匆匆，花才清瘦，子已红肥。 安排酒盏相随。 看金弹、累累四垂。 渴后情怀，鼎中风味，惟有心知。 翠环惊报，叶底梅如弹。 小摘试尝看，齿微酸、生香不断。 烟丸露颗，肥得颊儿红，还欲近，浅黄时，风雨催残半。 何如珍重，剩著冰盘荐。 持酒劝飞仙，似江梅、累累子满。 饶将风味，成就与东君，随鼎鼐，著形盐，早趁调羹便。 小队旌旗，又催送、元戎领客。 政十顷、荷香微度，草烟横碧。 杨柳参差新合翠，水天上下俱齐色。 傍野桥、容与绕重湖，严城侧。 花作阵，舟为宅。 敲羯鼓，鸣羌笛。 渐夜凉风进，酒杯无力。 遥想汉中鸡肋地，未应万里回金勒。 看便随、飞诏下南州，朝京国。 薄日轻云，天气好、相将祈谷。 民情喜、颂声洋溢，清风斯穆。 饮酒不多元有量，吟诗无数添新轴。 对古人、一笑我真愚，君无俗。 斜川路，经行熟。 黄花在，归心足。 问渊明去后，有谁能属。 神武衣冠惊梦里，江湖渔钓论心曲。 但从今、散发更披襟，谁能束。 斜日熔金，三万顷、棹歌齐举。 风不动、采苹双桨，翠鬟相语。 月殿欲浮蟾兔魄，海神不放鱼龙舞。 到今宵、秋气十分清，无今古。 君试唤，扁舟侣。 来伴我，潇湘渚。 共夷犹春浪，笑歌秋浦。 霸越独高身退后，尘缨未濯人谁许。 叹酒杯、不到子陵台，刘伶土。 酒力先从脸晕生。 粉妆新丽笑相迎。 晓寒高护彩云轻。 不语似愁春力浅，有情应恨烛花明。 更於何处觅倾城。 不跃银鞍与绣鞯。 曲筇芒跷见衰年。 寻幽来立渡头船。 碧涧芹羹珍下箸，红莲香饭乐归田。 不妨尊酒兴悠然。 朝来和气满西山。 拄颊小阑干。 柳色野塘幽兴，梅花纸帐轻寒。 三杯淡酒，玉腴蔬嫩，青缕堆盘。 细写池塘诗梦，玉人翦做春幡。 求田何处是生涯。 双鬓已先华。 随分夏凉冬暖，赏心秋月春花。 吾年如此，愁来问酒，困后呼茶。 结社竹林诗老，卜邻江上渔家。 草堂春过一分馀。 幽事酒醒初。 琴调细鸣焦木，矢声不断铜壶。 关心药裹，忘年蓑笠，自著潜夫。 雨后长镵东麓，月明短艇西湖。 阊阖城西山四面。 鸭绿鳞鳞，轻拍横塘岸。 一阵东风羊角转。 望中已觉孤帆远。 独恨寻芳来较晚。 柘老桑稠，农务村村遍。 山鸟劝酤官酒贱。 炊烟深巷听缫茧。 别后惊人远，归心怯橹柔。 晚天凉思冷於秋。 冷浸一溪明月、水弥流。 醉里狂仍在，吟馀趣极幽。 夜深何用数更筹。 别有好风吹酒、不须求。 诗眼曾逢花面，画图还识春娇。 当年风格太妖饶。 粉腻酥柔更好。 酒晕不温香脸，玉慵犹怯轻绡。 春风别后又秋高。 再见只应人老。 摇落丹枫素秋后。 舞长亭、尚馀衰柳。 别梦回、忆得霜柑分我，应自有、浓香噀手。 宿酲谁解三杯酒。 晓山横、望中衔斗。 人去也、纵得相逢似旧，问当日、红颜在否。 晴风丽日，算东君、坼遍梅心桃萼。 独有名花开殿后，一笑嫣然如昨。 黄袂层肤，霞冠高拥，多态春才觉。 雨巾风帽，故人来趁花约。 好是罗绮添春，香风环坐，半醉金钗落。 老去心情难似旧，手拈花枝为乐。 麝馥萦愁，妆花凝恨，莫惜金荷酌。 酒阑花睡，梦魂重到京洛。 别来何处，酒醒后，梦难觅。 晚日溪亭，清晓便挂帆席。 满载离愁，指去程、还作江南行客。 目断层城，数迢迢山驿。 素巾空染，泪痕斑、应是暗中滴。 记得轻分，玉箫犹自凄咽。 昨夜东风，梅柳惊春色。 料伊也、没心情，过却好天良夕。 杨花满院飞红索。 春光不似人情薄。 楼阁断霞明。 梨花开晚晴。 玉虬香散后。 扶困三杯酒。 不是听思归。 归心思此时。 酒晕从教上脸丹。 春愁何事点眉山。 都将别后深深意，且向尊前细细看。 多少恨，说应难。 粉巾空染泪斓斑。 炉猊筝雁长闲却，明月楼心夜正寒。 我欲御天风，飞上广寒宫阙。 撼动一轮秋桂，照人间愁绝。 归来须著酒消磨，玉面点红缬。 起舞为君狂醉，更何须邀月。 涧下水声寒，壑底松风静。 时有清香度竹来，步月寻疏影。 往事属东风，试问花应省。 曾是花前把酒人，别梦溪堂冷。 天公意向人情满。 灯月教同看。 中秋虽是十分明。 不比今宵处处、有华灯。 艳桃秾李歌阑后。 更醉青楼酒。 不妨饮尽玉东西。 横笛声中春色、要君知。 飞琼晓压梅枝重。 酒面羊羔冻。 谁将缟带逐车翻。 明月秦楼昨夜、不胜寒。 何须卷起重帘幕。 愁怕春罗薄。 玉杯持劝醉厌厌。 无奈有人笼袖、出香尖。 君恩九鼎重，臣命一毫轻。 出身事主，刚甚须作不平鸣。 老却西山薇蕨，闲损南窗松菊，羞死汉公卿。 豺狼敢横道，草木要知名。 秋已素，人又去，若为情。 长沙何在，风送呜咽暮潮声。 举棹却寻归路，挥麈莫谈时事，得酒且频倾。 一片古时月，千里伴君行。 一霎狂云惊雨过，月华恰到帘帷。 槛前叠石翠参差。 洞房相见处，灯火乍凉时。 睡玉眠花愁夜短，匆匆共惜佳期。 风梧不动酒醒迟。 好同蝴蝶梦，飞上凤皇枝。 玉烛调元黍律匀。 迎长嘉节属芳辰。 云如惜雨钩牵雪，梅不禁风漏泄春。 天意好，物华新。 偷闲赢取酒边身。 太平朝野都无事，且与莺花作主人。 歌彻秋娘金缕，醉扳织女云车。 而今谁复荐相如。 拔剑茫然四顾。 好景凭诗断送，闲愁著酒消除。 镜中丝发莫惊呼。 春满珠帘绣户。 旧游曾记当年，凤城雨露开晴昼。 端门发钥，御炉烟暗，宫花影覆。 帝念民劳，俾乘轺传，暂临牛斗。 散阳和四照，春光万井，来小试、调元手。 职业才华竞秀。 汉廷臣、无出其右。 九重眷倚，频虚槐鼎，争迎衮绣。 爽气西山，绿波南浦，酿成芳酒。 趁锋车未到，霞觞共祝，百千长寿。 黄锺应律扶炎统。 舜日迎长佳节用。 娟娟芳意著花梢，盎盎暖香浮酒瓮。 寿觞唤取纤纤捧。 雨歇珠帘云绕栋。 兴来且伴橘中仙，归去却联池上凤。 乱山叠叠水泠泠。 南北短长亭。 客路如天杳杳，归心能地宁宁。 春光荏苒花期，冷落酒伴飘零。 鬓影黄边半白，烧痕黑处重青。 酒浓花艳秋波滑。 舞馀腰素花枝活。 相见又还休。 不禁归去愁。 醉衾成独拥。 月冷知霜重。 早是梦难成。 梅花肠断声。 天涯重九。 独对黄花酒。 醉拈黄花和泪嗅。 忆得去年携手。 去年同醉流霞。 醉中折尽黄花。 还是黄花时候，去年人在天涯。 迎客西来送客行。 堆堆历历短长亭。 殢人残酒不能醒。 烟染暮山浮紫翠，霜凋秋叶复丹青。 凭谁图写入银屏。 清霜洗空阔，黍管吹秋灰。 七蓂馀翠，半月流素影徘徊。 天遣蟠根仙李，世折一枝丹桂，积庆到云来。 风骨峭冰玉，谈辩屑琼瑰。 黄阁老，金闺彦，谪仙才。 小分铜竹，遍洒雨露楚江隈。 好把萧滩玉笥，变作嘉肴芳酒，为寿莫停杯。 飞诏下霄汉，调鼎待盐梅。 高情邈云汉，长揖谢君侯。 脱遗轩冕，簸弄泉石下清幽。 心契匡庐猿鹤，泪染固陵松柏，一衲且蒙头。 风月感平发，魂梦绕神州。 漾一叶，横孤管，去来休。 琵琶亭畔，正是风叶荻花秋。 点检诗囊酒碗，抬贴舞裀歌扇，收尽两眉愁。 回望碧云合，相伴赤松游。 蚁酒浮明月，鲸波泛落星。 春花秋叶几飘零。 只有庐山君眼、向人青。 明日非今日，长亭更短亭。 不辞一饮尽双瓶。 争奈秋风江口、酒初醒。 春浅梅红小，山寒岚翠薄。 斜风吹雨入帘幕。 梦觉南楼呜咽、数声角。 歌酒工夫懒，别离情绪恶。 舞衫宽尽不堪著。 若比那回相见、更消削。 云髻盘鸦。 眉山远翠，脸晕微霞。 燕子泥香，鹅儿酒暖，曾见来那。 秋光已著黄花。 又恰恨、尊前见他。 越样风流，恼人情意，真个冤家。 瘦颊凝酥，残妆弄酒，相逢一笑东风。 并肩携手，羞落可怜红。 疑是回心院里，埋醉首、吐作芳丛。 无端处，雄蜂雌蝶，相美两情通。 一从。 攀折后，汉皋珮失，铜雀春空。 想桃叶桃根，此恨能同。 多谢金銮旧客，收拾在、芸阁签中。 还知否，窃香传粉，输与蠹书虫。 烛销红，窗送白。 冷落一衾寒色。 鸡唤起，马驰行。 月昏衣上明。 酒香唇，妆印臂。 竟夜人人共睡。 魂蝶乱，梦鸾孤。 知他睡稳无。 寒卸园林春已透。 红著溪梅，绿染前堤柳。 见个人人今感旧。 引杯相属蒲塘酒。 金缕歌中眉黛皱。 多少闲愁，借与伤春瘦。 明日马蹄浮野秀。 柳颦梅惨空回首。 春工领略。 点破群花萼。 对流景，伤沦落。 踏青心缕懒，病酒情怀恶。 无奈处，东风故故吹帘幕。 腕玉宽金约。 一去音容邈。 鱼与雁，应难托。 从前多少事，不忍思量著。 心撩乱，斜阳影在栏干角。 有美如花客，容饰尚中州。 玉京杳渺天际，与别几经秋。 家在金河堤畔，身寄白苹洲末，南北两悠悠。 休苦话萍梗，清泪已难收。 玉壶酒，倾潋滟，听君讴。 伫云却月，新弄一曲洗人忧。 同是天涯沦落，何必平生相识，相见且迟留。 明日征帆发，风月为君愁。 远柳绿含烟，土膏才透。 云海微茫露晴岫。 故乡何在，梦寐草堂溪友。 旧时游赏处，谁携手。 尘世利名，於身何有。 老去生涯殢樽酒。 小桥流水，一树雪香瘦。 故人今夜月，相思否。 正欲登临，何处好、登临眺望。 君约我、今朝携酒，古台同上。 风静秋郊浑似洗，碧空淡覆玻璃盎。 夕照外、渺渺万遥山，开青嶂。 龙山事，空追想。 风流会，今安往。 我劝君一杯，为君高唱。 今日谋欢真雅胜，休辞痛饮葡萄浪。 纵黄花、明日未凋零，非佳赏。 捍拨声传酒绿，蔷薇面衬宫黄。 娇波斜入鬓云长。 眉与春山一样。 潇洒不禁疏瘦，低回犹似思量。 换花梨叶晚阴凉。 说与三年梦想。 香檀素手。 缓理新词来伴酒。 音调凄凉。 便是无情也断肠。 莫歌杨柳。 记得渭城朝雨后。 客路茫茫。 几度东风春草长。 披拂芝兰便断金。 顿成南北岂胜任。 三年尊酒半生话，千里云山一寸心。 休怅望，莫登临。 梦魂何处不相寻。 柔肠欲问愁多少，未比湘江烟水深。 四时美景，最好惟春昼。 仙诞弥辰，况还当、中春时候。 日迟风软，是处霭晴烟，桃散锦，柳摇金，交映门庭秀。 此时称寿。 兰玉相先后。 喜色上眉峰，且休辞、频倾芳酒。 虚空看透，摆脱利名缰，云鬓绿，醉颜酡，笑挹浮丘袖。 得毛韩经学。 振祖风，挺挺凌烟勋业。 文章世为甲。 果妙龄秀发，荐膺衡鹗。 名登雁塔。 访梅仙，种河阳桃李，从兹两绾铜符，多少吏民欢洽。 庆惬。 归来整顿，松竹笑傲，武夷溪壑。 韶光恰匝。 清明过了旬浃。 喜当初度日。 称觞春酒，一饮红生双颊。 愿儿孙，世袭簪缨，代常不乏。 郎星锦帐，忽翩然归访，南溪孤鹜。 前日登高谁信道，寿酒重浮茱萸。 风露杯寒，芙蓉帐冷，笑受长生箓。 广寒宫殿，桂华应已新续。 不用翠倚红围，舞裙歌袖，共理称觞曲。 只把文章千古事，留伴平生幽独。 但使明年，鬓青长在，萱草春风绿。 诸郎如许，转头百事都足。 晚风收暑，小池塘荷净。 独倚胡床酒初醒。 起徘徊、时有香气吹来，云藻乱，叶底游鱼动影。 空擎承露盖，不见冰容，惆怅明妆晓鸾镜。 后夜月凉时，月淡花低，幽梦觉、欲凭谁省。 且应记、临流凭阑干，便遥想，江南红酣千顷。 相逢一笑，又成相避，南雁归时霜透。 明朝人在短亭西，看舞袖、双双行酒。 歌声此处，秋声何处，几度乱愁搔首。 如何不寄一行书，有万绪、千端别后。 客梦一回醒，三度碧梧秋。 仰看今夕天上，河汉又西流。 早晚凉风过雁，惊落空阶一叶，急雨闹清沟。 归计休令暮，宵露浥征裘。 古来今，生老病，许多愁。 那堪更说，无限功业镜中羞。 只有青山高致，对此还论世事，举白与君浮。 送我一杯酒，谁起舞凉州。 我似万山千里外，悠然一片归云。 宫衔犹自带云云。 谁知前进士，已是故将军。 闲坐闲行闲饮酒，闲拈闲字闲文。 诸公留我笑纷纷。 一枝簪宝髻，六幅舞罗裙。 东君直是多情，好花一夜都开尽。 杏梢零落，药栏迟暮，不教宁静。 风度秋千，日移帘幕，翠红交映。 正太真浴罢，西施浓抹，都沉醉、娇相称。 磨遍绿窗铜镜。 挽春衫、不堪比并。 暮云空谷，佳人何处，碧苔侵迳。 睡里相看，酒边凝想，许多风韵。 问因何，却欠一些香味，惹旁人恨。 日高睡起，又恰见、柳梢飞絮。 倩说与、年年相挽，却又因他相误。 南北东西何时定，看碧沼、青萍无数。 念蜀郡风流，金陵年少，哪寻张绪。 应许。 雪花比并，扑帘堆户。 更羽缀游丝，毡铺小径，肠断鹁鸠唤雨。 舞态颠狂，腰肢轻怯，散了几回重聚。 空暗想，昔日长亭别酒，杜鹃催去。 白玉为台金作盏。 香是江梅名阆苑。 年时把酒对君歌，歌不断。 杯无算。 花月当楼人意满。 翘戴一枝蝉影乱。 乐事且随人意换。 西楼回首月明中，花已绽。 人何远。 可惜国香天不管。 人意舒闲春事到，徐徐弄日微云。 翠鬟飞绕蛾群。 烟横沽酒市，风转落梅村。 岁事一新人半旧，相逢际晚醺醺。 花间亭馆柳间门。 除风雨外，排日醉红裙。 听得提壶沽美酒。 人道杏花深处有。 杏花狼藉鸟啼风，十分春色今无九。 麝煤销永昼。 青烟飞上庭前柳。 画堂深，不寒不暖，正是好时候。 团团宝月凭纤手。 暂借歌喉招舞袖。 真珠滴破小槽红，香肌缩尽纤罗瘦。 投分须白首。 黄金散与亲和旧。 且衔杯，壮心未落，风月长相守。 沙堤香软。 正宿雨初收，落梅飘满。 可奈东风，暗逐马蹄轻卷。 湖波又远涨绿，粉墙阴、日融烟暖。 蓦地刺桐枝上，有一声春唤。 任酒帘、飞动画楼晚。 便指数烧灯，时节非远。 陌上叫声，好是卖花行院。 玉梅对妆雪柳，闹蛾儿、象生娇颤。 归去争先戴取，倚宝钗双燕。 万仞鹅湖顶，千岁矫苍龙。 楼台一簇，仙家遥寄五云中。 天上朝元佳节，人世生贤华旦，瑞气郁葱葱。 六辔耀闽海，列郡喜趋风。 记昔年，当此际，早梅红。 插花饮酒，狂歌醉舞寿昌宫。 零落青袍如旧，敛板绣衣庭下，欣见黑头公。 王室要师保，叔父忽居东。 韶华能几许，节物叹推移。 群花兢芳争艳，无奈隙驹驰。 红紫随风何处，唯有抟枝新绿，暗逐雨摧肥。 乔木莺初啭，深院燕交飞。 渐清和，微扇暑，日迟迟。 新荷泛水摇漾，萍藻弄晴漪。 百岁光阴难挽，一笑欢娱易失，莫惜酒盈卮。 无计留连住，还是送春归。 心景雨无著，情物岂能移。 超然远览失笑，名利苦纷驰。 一品官资荣显，百万金珠豪富，空自喜家肥。 会得个中理，川泳与云飞。 静中乐，闲中趣，自舒迟。 心如止水，无风无自更生漪。 已是都忘人我，一任吾身醒醉，有酒引连卮。 万法无差别，融解即同归。 去去春光，留不住、情怀索莫。 那堪是、日长人困，雨馀寒薄。 叶底青青梅胜豆，枝头颗颗花留萼。 叹流年、空有惜春心，凭春酌。 歌共酒，谁酬酢。 非与是，忘今昨。 且随时随分，强欢寻乐。 世事燕鸿南北去，人生乌兔东西落。 问故园、不负送春期，明年约。 雨接梅霖，风怯槐暑，麦天已秋。 正榴燃红炬，枝头色艳，荷翻绿盖，池面香浮。 心景俱清，身名何有，且向忙中早转头。 尘劳事，枉朝思夕计，细虑深谋。 悠悠。 不复徼求。 但安分、随缘休便休。 纵官居极品，徒为美玩，家称钜富，未免闲愁。 遇酒开颜，逢欢乐意，有似木人骑土牛。 从他笑，看一朝解悟，八极遨游。 枕山平远。 记当年小阁，牙床曾展。 围幅高深春昼永，寂寂重帘不卷。 棹檥西湖，人归南陌，酒晕红生脸。 困来无那，玉肌小倚娇软。 堪恨身在天涯，曲屏环枕，此意何由见。 想像高唐无梦到，独拥闲衾展转。 物是人非，山长水阔，触处思量遍。 愁遮不断，夜阑依旧斜掩。 韶华婉娩，正和风迟日，喧妍清昼。 紫燕黄鹂争巧语，催老芬芳花柳。 灼灼花王，盈盈娇艳，独殿春光后。 鹤翎初拆，露沾香沁珠溜。 遥想京洛风流，姚黄魏紫，间绿如铺纤。 小盖低回雕栏曲，车马纷驰圆囿。 天雨曼珠，玉盘金束，占得声名久。 留连朝暮，赏心不压芳酒。 夜雨鸣檐声录蔌。 薄酒浇愁，不那更筹促。 感旧伤今难举目。 无聊独剪西窗烛。 弹指光阴如电速。 富贵功名，本自无心逐。 粝食粗衣随分足。 此身安健他何欲。 解语花枝娇朵朵。 不为伤春，爱把眉峰锁。 宜笑精神偏一个。 微涡媚靥樱桃破。 先自腰肢常袅娜。 更被新来，酒饮频过火。 茶饭不忺犹自可。 脸儿瘦得些娘大。 料峭馀寒。 元宵欲过，灯火阑珊。 宿酒难醒，新愁未解，摇兀吟鞍。 深林百舌关关。 更雨洗、桃红未乾。 野烧痕青，荒陂水满，春事何堪。 浓碧抟枝，柔黄衬紫，独殿春风。 菡萏轻盈，甘瓜馥郁，叶萼相重。 人生一笑难同。 更馀韵、都藏笑中。 日助清芬，酒添风味，须与从容。 霜风落木千山远。 护霜云散晴曦暖。 潇洒小旗亭。 山花照眼明。 粉妆匀未了。 一捻春风小。 把酒恨匆匆。 深情妩媚中。 红杏已香残，唯有海棠堪惜。 天气著花如酒，醉娇红无力。 娉娉袅袅倚东风，柔媚忍轻摘。 凭仗暮寒要住，赛锦川春色。 神功圣德妙难量。 灵应著莆阳。 湄洲自昔仙境，宛在水中央。 孚惠爱，备祈禳。 降嘉祥。 云车风马，肸蚃来歆，桂酒椒浆。 威灵千里护封圻。 十万户归依。 白湖宫殿云耸，香火尽虔祈。 倾寿酒，诵声诗。 谅遥知。 民康俗阜，雨润风滋，功与天齐。 雪里盈盈玉破花。 遐想风流，压尽京华。 点酥团粉任敧斜。 独露春妍谁似他。 有酒何须稚子赊。 访戴归来，倚棹溪涯。 人生得意定谈夸。 除却西湖，不计谁家。 袅袅娉娉，可人尤赛娘风韵。 花娇玉润。 一捻春期近。 占路藏机，已向棋中进。 俱休问。 酒旗花阵。 早晚争先胜。 白云开残，红云吹尽。 园林新绿迷芳径。 榆钱不解青春，随风乱点苍苔晕。 紫燕飞忙，黄鹂声嫩。 日长烟暖游蜂困。 凭高念远思无穷，那堪宿酒厌厌病。 修竹更深处。 映帘栊、清阴障日，坐来无暑。 水激泠泠如何许。 跳碎危栏玉树。 都不系、人间朝暮。 东阁少年今老矣，况樽中有酒嫌推去。 犹著我，明流语。 大家绿野陪容与。 算等闲、过了薰风，又还商素。 手弄柔条人健否，尤忆当时雅趣。 恩未报、恐成辜负。 举目江河休感涕，念有君如此何愁虏。 歌未罢，谁来舞。 人物从来少，篱菊为谁黄。 去年今日，倚楼还是听行藏。 未觉霜风无赖，好在月华如水，心事楚天长。 讲论参洙泗，杯酒到虞唐。 人未醉，歌宛转，兴悠扬。 太平胸次，笑他磊磈欲成狂。 且向武夷深处，坐对云烟开敛，逸思如微茫。 我欲为君寿，何许得新腔。 驾扁舟，冲剧暑。 千里江上去。 夜宿晨兴，一一旧时路。 百年望了旬头，被人馋破，故纸里、是争雄处。 怎生诉。 欲待细与分疏，其如有凭据。 包裹生鱼，活底怎遭遇。 相逢樽酒何时，征衫容易，君去也、自家须住。 一夜秋光先著柳。 暑力平明羞失守。 西风不放入帘帏，饶永昼。 沈烟透。 半月十朝秋定否。 指点芙蕖凝伫久。 高处成莲深处藕。 百年长共月团圆，女进男，酒称寿。 一点浮云人似旧。 事业随人品，今古几麾旌。 向来谋国，万事尽出汝书生。 安识鲲鹏变化，九万里风在下，如许上南溟。 斥鷃旁边笑，河汉一头倾。 叹世间，多少恨，几时平。 霸图消歇，大家创见又成惊。 邂逅汉家龙种，正尔乌纱白纻，驰骛觉身轻。 樽酒从渠说，双眼为谁明。 书册如仇，旧游浑讳。 有怀不断人应异。 千山上去梦魂轻，片帆似下蛮溪水。 已共酒杯，长坚海誓。 见君忽忘花前醉。 从来解事苦无多，不知解到毫芒未。 话杀浑闲说。 不成教、齐民也解，为伊为葛。 樽酒相逢成二老，却忆去年风雪。 新著了、几茎华发。 百世寻人犹接踵，叹只今两地三人月。 写旧恨，向谁瑟。 男儿何用伤离别。 况古来、几番际会，风从云合。 千里情亲长晤对，妙体本心次骨。 卧百尺、高楼斗绝。 天下适安耕且老，看买犁卖剑平家铁。 壮士泪，肺肝裂。 烟雨楼台，晓来独上无滋味。 落花流水。 掩映渔樵市。 酒圣诗狂，只遣愁无计。 频凝睇。 问人天际。 曾见归舟未。 小雨翻花落画檐。 栏堂香注酒重添。 花枝能语出朱帘。 缓步金莲移小小，持杯玉笋露纤纤。 此时谁不醉厌厌。 武陵溪上桃花路。 见征骑、匆匆去。 嘶入斜阳芳草渡。 读书窗下，弹琴石上，留得销魂处。 落花冉冉春将暮。 空写池塘梦中句。 黄犬书来何日许。 辋川轻舸，杜陵尊酒，半夜灯前雨。 漠漠平沙初落雁。 黄花浊酒情何限。 红日渐低秋渐晚。 听客劝。 金荷莫诉真珠满。 坐上少年差气岸。 题诗落帽从来惯。 戏马龙山当日燕。 真奇观。 尊前未觉风流远。 峻极云端潇洒寺。 赋我登高意。 好景属清游，玉友黄花，谩续龙山事。 秋风满座芝兰媚。 杯酒随宜醉。 行乐任天真，一笑和同，休问无携妓。 姓名未勒慈恩寺。 谁作山林意。 杯酒且同欢，不许时人，轻料吾曹事。 可怜风月於人媚。 那对花前醉。 珍重主人情，闻说当年，宴出红妆妓。 未老金茎，些子正气，东篱淡伫齐芳。 分头添样白，同菊几般黄。 向闲处、须一一排行。 浅深饶间新妆。 那陶令，漉他谁酒，趁醒消详。 况是此花开后，便蝶乱无花，管甚蜂忙。 你从今、采却蜜成房。 秋英诚商量。 多少为谁，甜得清凉。 待说破，长生真诀，要饱风霜。 试灯天气又春来。 难说是情怀。 寂寥聊似，扬州何逊，不为江梅。 扶头酒醒炉香炧，心绪未全灰。 愁人最是，黄昏前后，烟雨楼台。 昵昵骈头语。 笑黄花、重阳去也，不成分数。 倾国容华随时唤，依旧清歌妙舞。 苦未冷、都无星暑。 恰好良辰花共酒，斗尊前、见在阳台女。 朝共暮，定何许。 蓼红徙倚明汀渚。 正萧萧、迎风夹岸，淡烟微雨。 笃耨龙涎烧未也，好向儿家祝取。 是有分、分工须与。 以色事人能几好，愿衾稠、无缝休离阻。 心一片，丝千缕。 寒眼乱空阔，客意不胜秋。 强呼斗酒，发兴特上最高楼。 舒卷江山图画，应答龙鱼悲啸，不暇顾诗愁。 风露巧欺客，分冷入衣裘。 忽醒然，成感慨，望神州。 可怜报国无路，空白一分头。 都把平生意气，只作如今憔悴，岁晚若为谋。 此意仗江月，分付与沙鸥。 父老一杯酒，争劝史君留。 可怜桃李千树，无语送归舟。 听得拈笙玉指，都把万家遗爱，吹作许离愁。 倚醉袖红湿，生怕夕阳流。 问君侯，今几日，到东州。 还家时候，次第梅已暗香浮。 只恐道间驿使，先寄调羹消息，归去总无由。 鼎铉功名了，徐赴赤松游。 把酒对斜阳，无语问西风。 胭脂何事，都做颜色染芙蓉。 放眼暮江千顷，中有离情万斛，无处落征鸿。 天在阑干角，人倚醉醒中。 千万里，江南北，浙西东。 吾生如寄，尚想三径菊花丛。 谁是中州豪杰，借我五湖舟楫，去作钓渔翁。 故园且回首，此意莫匆匆。 踏碎九街月，乘醉出京华。 半生湖海，谁念今日老还家。 独把瓦盆盛酒，自与渔樵分席，说伊政声佳。 竹马望尘去，倦客亦随车。 听熏风，清晓月，韵梅花。 人家十万，说尽炎热与咨嗟。 只恐棠阴未满，已有枫宸趣召，归路不容遮。 回首江边柳，空著旧栖鸦。 春入台门，又见染、柳丝新绿。 对此景，一年为寿，一番添福。 莫怪凤池颁诏晚，要教淮水恩波足。 听边民、千岁颂声中，重重祝。 堂萱茂，庭枝馥。 歌倚扇，杯持玉。 共劝君一醉，满斟醽醁。 今夜东风吹酒醒，明朝万里骑黄鹄。 向九霞、光里望宸辉，看除目。 笔染相思，暗题尽、朱门白壁。 动离思、春生远岸，烟销残日。 杨柳结成罗带恨，海棠染就胭脂色。 想深情、幽怨绣屏间，双鶒鸂。 春水绿，春山碧。 花有恨，酒无力。 对一奁愁思，九分孤寂。 寸寸锦肠浑欲断，盈盈玉泪应偷滴。 倩东风、吹雁过江南，传消息。 寿酒如渑，拼一醉、劝君休惜。 君不记、济河津畔，当年今夕。 万丈文章光焰里，一星飞堕从南极。 便御飞、乘兴入京华，班乡棘。 君不是，长庚白。 又不是，严陵客。 只应是，明主梦中良弼。 好把袖间经济手，如今去补天西北。 等瑶池、侍宴夜归时，骑箕翼。 典尽春衣，也应是、京华倦客。 都不记，麴尘香雾，西湖南陌。 儿女别时和泪拜，牵衣曾问归时节。 到归来、稚子已成阴，空头白。 功名事，云霄隔。 英雄伴，东南拆。 对鸡豚社酒，依然乡国。 三径不成陶令隐，一区未有扬雄宅。 问渔樵、学作生生涯，从今日。 杏花杨柳，对东风染尽、一年春色。 弹压烟光三万顷，谁识清都仙伯。 夜泛银潢，手移星纬，飞堕从天阙。 御风乘兴，偶然身到乡国。 二年人乐升平，舞台歌榭，处处红牙拍。 寿酒千觞斟不尽，一醉何妨今夕。 更约明年，凤凰迟上，去作称觞客。 梅花折得，赠君调鼎消息。 芙蓉开了，春未江梅透。 小小东风弄晴昼。 把万家和气，吹入笙歌，炉熏里，都与慈闱做寿。 黄堂今日贵，自著莱衣，捧劝金船十分酒。 愿从今，江海上，日日韶华桃李迳，总为人间种就。 但看取、天边老人星，有一点台星，共光南斗。 筑成台榭，种成花柳，更又教成歌舞。 不知谁为带湖仙，收拾尽、壶天风露。 闲中得味，酒中得趣，只恐天还也妒。 青山纵买万千重，遮不断、诏书来路。 点检笙歌多酿酒。 不放东风，独自迷杨柳。 院院翠阴停永昼。 曲栏随处堪垂手。 昨日解酲今夕又。 消得情怀，长被春僝僽。 门外马嘶人去后。 乱红不管花消瘦。 水载离怀，暮帆吹月寒欺酒。 楚梅春透。 忍放持杯手。 莫唱阳关，免湿盈盈袖。 君行后。 那人消瘦。 不恼诗肠否。 尊前未语眉先皱。 只把横波斜溜。 此意问春知否。 蝶困蜂儿瘦。 𦟂膎呷丁些来酒。 越会把人僝僽。 有个约伊时候。 梦里来相就。 月明如昼。 占断小楼供把酒。 入眼人人。 如月精神更有情。 大家休睡。 留到天明和月醉。 生怕醒来。 月到波心忆酒媒。 金莲照夜红，玉腕扶春碧。 曲妙遏云行，人好欺花色。 欢生酒面浓，笑染炉香湿。 饮尽十玻璃，月堕东方白。 豹尾班中，谁一似、神仙冠玉。 认得是、当年唱第，斗间星宿。 万卷平生都看了，如今剗地无书读。 向云霄、去路有行堤，沙新筑。 黄封酒，生朝禄。 金缕唱，生朝曲。 且通宵一醉，剩裁红烛。 待做太平真宰相，黑头坐对三槐绿。 问恁时、犹有甚除书，长生箓。 江南春早。 春到南枝花更好。 不比寻常。 深著胭脂学弄妆。 寿阳开宴。 拂拂红霞生酒面。 从此溪桥。 步障翻腾著绛绡。 暖风回，芳意动，吹破冻云凝。 春到南湖，检校旧花径。 手栽一色红梅，香笼十亩，忍轻负、酒肠诗兴。 小亭凭。 几多月魄□□，重重乱林影。 却忆年时，同醉正同咏。 问公白玉堂前，何如来听，玉龙喷、碧溪烟冷。 野菊亭亭争秀。 闲伴露荷风柳。 浅碧小开花，谁摘谁看谁嗅。 知否。 知否。 不入东篱杯酒。 缓辔徐驱，儿童聚欢，神仙画图。 正芹塘雨过，泥融路软，金莲自策，小小蓝舆。 傍柳题诗，穿花劝酒，嗅蕊攀条得自如。 经行处，有苍松夹道，不用传呼。 清泉怪石盘纡。 信风景江淮各异殊。 记东坡赋就，沙笼素壁，西山句好，帘卷晴珠。 白玉堂深，黄金印大，无此文君载后车。 挥毫罢，看淋漓雪壁，真草行书。 斗酒彘肩，风雨渡江，岂不快哉。 被香山居士，约林和靖，与东坡老，驾勒吾回。 坡谓西湖，正如西子，浓抹淡妆临镜台。 二公者，皆掉头不顾，只管衔杯。 白云天竺飞来。 图画里、峥嵘楼观开。 爱东西双涧，纵横水绕，两峰南北，高下云堆。 逋曰不然，暗香浮动，争似孤山先探梅。 须晴去，访稼轩未晚，且此俳徊。 柳思花情，湖山应怪，先生又来。 想旧时谈舌，依然解使，六丁奔走，驱斥风雷。 翠袖传觞，金貂换酒，痛饮何妨三百杯。 人间世，算谪仙去后，谁是天才。 碧窗画鼓船斋。 胸次与乾坤一样开。 试云间招手，下呼馀子，逡巡去矣，但觉尘埃。 若是花时，无风无雨，一日须来一百回。 教人道，看玉山自倒，不用相推。 自注铜瓶，作梅花供，尊前数枝。 说边头旧话，人生消得，几番行役，问我何之。 小队红旗，黄金大印，直待封侯知几时。 杯行处，且淋漓一醉，明日东西。 如椽健笔鸾飞。 还为写春风陌上词。 便平生豪气，销磨酒里，依然此乐，儿辈争知。 霜重貂裘，夜寒如水，饮到月斜犹未归。 仙山路，有笙簧度曲，声到琴丝。 一别三年，一日三秋，庶几见之。 念丹霞秋冷，风巾雾屦，五湖春暖，雨笠烟蓑。 山水光中，要人携手，独欠金华俞紫芝。 谁知道，向酴醿香里，杯酒同持。 油然川泳云飞。 但口不能言心自知。 便狂敲铜斗，我歌君和，醉拈如意，我舞君随。 风韵如君，岂堪言别，别后如之何勿思。 须金玉，再相逢莫负，芷约兰期。 一笛横风，稳转船头，系楫大江。 还有人争说，鸣琴手段，教侬重吐，锦绣肝肠。 不复少年，插花槌鼓，雅意在乎云水乡。 阳关泪，笑琼姬犹恋，奇俊王郎。 谈兵齿颊冰霜。 有万户侯封何用忙。 借烟霞且作，诗中队仗，鹭鹓已是，归日班行。 收敛平生，筹边胸次，以酒浇之书传香。 消凝处，怕三更枕上，疏雨潇湘。 弓剑出榆塞，铅椠上蓬山。 得之浑不费力，失亦匹如闲。 未必古人皆是，未必今人俱错，世事沐猴冠。 老子不分别，内外与中间。 酒须饮，诗可作，铗休弹。 人生行乐，何自催得鬓毛斑。 达则牙旗金甲，穷则蹇驴破帽，莫作两般看。 世事只如此，自有识鸮鸾。 芦叶满汀洲。 塞沙带浅流。 二十年、重过南楼。 柳下系舟犹未稳，能几日、又中秋。 黄鹤断矶头。 故人今不在。 旧江山，浑是新愁。 欲买桂花同载酒，终不似、少年游。 秋兴恶。 愁怯罗衾风弱。 雨线垂垂晴又落。 轻烟笼翠箔。 休道旅怀萧索。 生怕香浓灰薄。 桂子莫教孤酒约。 诗情浑落魄。 倦舞轮袍后。 正鸾慵凤困，依然怨新怀旧。 别有艳妆来执乐，春笋微揎罗袖。 试一曲、琅璈初奏。 莫放珠帘容易卷，怕人知、世有梨园手。 钗玉冷，钏金瘦。 烛花对翦明於昼。 画堂深、屏山掩翠，炭红围兽。 错认佩环犹未是，依约雏莺啭柳。 任箭滴、铜壶银漏。 一片雄心天外去，为声清、响彻云霄透。 人醉也，尚呼酒。 院宇重重掩。 醉沈沈、亭阴转午，绣帘高卷。 金鸭香浓喷宝篆，惊起雕梁语燕。 正一架、酴醿开遍。 嫩萼梢头舒素脸。 似月娥、初试宫妆浅。 风力嫩，异香软。 佳人无意拈针线。 绕朱阑、六曲俳徊，为他留恋。 试把花心轻轻数，暗卜归期近远。 奈数了、依然重怨。 把酒问春春不管。 枉教人、只恁空肠断。 肠断处，怎消遣。 老去相如倦。 向文君说似，而今怎生消遣。 衣袂京尘曾染处，空有香红尚软。 料彼此、魂销肠断。 一枕新凉眠客舍，听梧桐、疏雨秋声颤。 灯晕冷，记初见。 楼低不放珠帘卷。 晚妆残、翠钿狼藉，泪痕凝面。 人道愁来须殢酒，无奈愁深酒浅。 但寄兴、焦琴纨扇。 莫鼓琵琶江上曲，怕荻花、枫叶俱凄怨。 云万叠，寸心远。 睡觉莺啼晓。 醉西湖、两峰日日，买花簪帽。 去尽酒徒无人问，唯有玉山自倒。 任拍手、儿童争笑。 一舸乘风翩然去，避鱼龙、不见波声悄。 歌韵歇，唤苏小。 神仙路远蓬莱岛。 紫云深、参差禁树，有烟花绕。 人世红尘西障日，百计不如归好。 付乐事、与他年少。 费尽柳金梨雪句，问沈香亭北何时召。 心未惬，鬓先老。 晓印霜花步。 梦半醒、扶上雕鞍，马嘶人去。 岚湿青丝双辔冷，缓鞚野梅江路。 听画角，吹残更鼓。 悲壮寒声撩客恨，甚貂裘、重拥愁无数。 霜月白，照离绪。 青楼回首家何处。 早山遥、水阔天低，断肠烟树。 谁念天涯牢落况，轻负暖烟浓雨。 记酒醒、香销时语。 客里归鞯须早发，怕天寒、风急相思苦。 应为我，翠眉聚。 多病刘郎瘦。 最伤心、天寒岁晚，客他乡久。 大舸翩翩何许至，元是高阳旧友。 便一笑、相欢携手。 为问武昌城下月，定何如、扬子江头柳。 追往事，两眉皱。 烛花细翦明於昼。 唤青娥、小红楼上，殷勤劝酒。 昵昵琵琶恩怨语，春笋轻笼翠袖。 看舞彻、金钗微溜。 若见故乡吾父老，道长安、市上狂如旧。 重会面，几时又。 弹铗西来路。 记匆匆、经行十日，几番风雨。 梦里寻秋秋不见，秋在平芜远树。 雁信落、家山何处。 万里西风吹客鬓，把菱花、自笑人如许。 留不住，少年去。 男儿事业无凭据。 记当年、悲歌击楫，酒酣箕踞。 腰下光芒三尺剑，时解挑灯夜语。 谁更识、此时情绪。 唤起杜陵风月手，写江东渭北相思句。 歌此恨，慰羁旅。 谪仙狂客何如，看来毕竟归田好。 玉堂无比，三山海上，虚无飘缈。 读罢离骚，酒香犹在，觉人间小。 任菜花葵麦，刘郎去后，桃开处、春多少。 一夜雪迷兰棹。 傍寒溪、欲寻安道。 而今纵有，新诗冰柱，有知音否。 想见鸾飞，如椽健笔，檄书亲草。 算平生、白傅风流，未可向、香山老。 霜天晓角。 梦回滋味恶。 酒醒不襟寒力，纱窗外、月华薄。 拥衾思旧约。 无情风透幕。 惟有梅花相伴，不成是、也吹落。 情深意真。 眉长鬓青。 小楼明月调筝。 写春风数声。 思君忆君。 魂牵梦萦。 翠销香暖云屏。 更那堪酒醒。 长短驿亭南北路，蒙茸醉拥驼裘。 雪天行计欠人留。 严风催酒醒，微雨替梅愁。 自作小词呵冻写，冷金淡衬银钩。 此情知得几时休。 寒云迷洛浦，残梦绕秦楼。 墙外濛濛雨湿烟。 参差小树绿阴圆。 残春中酒落花前。 海燕成巢终是客，鳏鱼入夜几曾眠。 人间一段恶因缘。 著意寻芳已自迟。 可堪容易送春归。 酒阑无奈思依依。 杨柳小桥人远别，梨花深巷月斜辉，此情惟我与君知。 谁把幽香透骨薰。 韵高全似玉楼人。 几时劝酒不深颦。 竹里绝怜闲体态，月边无限好精神。 一枝斜插坐生春。 雾鬓云鬟已懒梳。 君休乔木妾归欤。 且来卖酒伴相如，骨细肌丰周昉画，肉多韵胜子瞻书。 琵琶弦索尚能无。 素面偏宜酒晕，晓妆净洗啼痕。 只疑身是玉梅魂。 长为春风瘦损。 冉冉烟生兰渚，娟娟月挂愁村。 落花飞絮耿黄昏。 又是一番新恨。 别酒醺醺容易醉。 回过头来三十里。 马儿只管去如飞，牵一会。 坐一会。 断送杀人山共水。 是则青衫终可喜。 不道恩情拼得未。 雪迷村店酒旗斜，去也是。 住也是。 烦恼自家烦恼你。 晚入纱窗静。 戏弄菱花镜。 翠袖轻匀，玉纤弹去，小妆红粉。 画行人、愁外两青山，兴尊前离恨。 宿酒醺难醒。 笑记香肩并。 暖借莲腮，碧云微透，晕眉斜印。 最多情、生怕外人猜，拭香津微搵。 楼外云山千万重。 画眉人隔小帘栊。 风垂舞柳春犹浅，雪点酥胸暖未融。 携手处，又相逢。 夜阑心事与郎同。 一杯自劝羔儿酒，十幅销金暖帐笼。 行道桥南无酒卖，老天犹困英雄。 水浴芙蓉净。 护浓香、迟开半敛，靓妆临镜。 长忆耶溪薰风里，年少红颜照映。 夜露冷、酒随香醒。 回首当时同舟侣，为相思、怕折琼瑶柄。 千万缕，意难罄。 玻璃三万六千顷。 洗精神、尘埃尽绝，敻然端整。 浪蕊年来都慵问，爱此浓情淡性。 待移种、灵根玉井。 太一真人今何在，取高花、十丈供烟艇。 来伴我，泛清影。 残雪犹馀远岭。 晚烟半隐寒林。 溶溶春涨绿波深。 时有渔人钓艇。 倚岸野梅坠粉。 蘸溪宫柳摇金。 凭栏凝伫酒初醒。 料得谁知此景。 雅淡精神，铅黄未洗，犹带残妆。 春艳一枝，鹅儿颜色，染就纤裳。 月移影转南窗。 特地送、些儿暗香。 宿酒初醒，这般滋味，梦断池塘。 晓来天气十分凉。 时候近重阳。 村落人家潇洒，篱菊有芬芳。 年来渐觉，诗肠愈窄，酒量偏狂。 好景不须放过，何妨一醉千觞。 秋月明眸两鬓浓。 衫儿贴体绉轻红。 清声宛转歌金缕，纤手殷勤捧玉锺。 娇娅姹，语惺松。 酒香沸沸透羞容。 刘郎莫恨相逢晚，且喜桃源路已通。 韶华七换，阻庆生申旦。 今日向高堂，载卮酒、为君满劝。 绣帘低挂，瑞霭□香浓，倩双娥，敲象板，缓缓歌珠贯。 芝兰挺秀，俱是皇家彦。 只这一般奇，见方寸、平生积善。 几多厚德，天锡与遐龄，鬓长青，颜不老，日日开华宴。 猎猎霜风，濛濛晓雾。 归来喜踏江南路。 千林翠幄半红黄，试看青女工夫做。 茅舍疏篱，竹边低户。 谁家酒滴真珠露。 旋酤一盏破清寒，趁晴同过黄花渡。 满架冰蕤开遍了。 试问花神，留得春多少。 清胜荀香娇韵好。 谢庭风月应难到。 酒酿新醅名不老。 醉倒花前，真个无烦恼。 满座清欢供一笑。 春酲拼却明窗晓。 过眼溪山，向来都是经行处。 骖鸾人去。 冷落吹箫侣。 小立江亭，愁对蒹葭浦。 无情绪。 酒杯慵举。 闲看江枫舞。 快风收雨，正江城初霁，物华如许。 丽日融和春思好，是处莺啼燕语。 嫩绿成阴，落红堆绣，只恐春将暮。 园林清昼，看看又见飞絮。 太守无限风流，铃斋多暇，载酒郊原路。 几队旌旗光闪烁，鼓吹更翻新谱。 曲水流觞，兰亭修禊，俯仰成今古。 为君一醉，归时楼上初鼓。 阁雨浮云寒尚轻。 商量雪意未全成。 莫嫌竹外萧然处，忽有幽香透鼻清。 诗兴逸，酒魂醒。 主人留客更多情。 不辞满引成痴客，且把梅花醉一觥。 旌阳宫殿昔徘徊。 一坛云叶垂。 与君闲看壁间题。 夜凉笙鹤期。 茅店酒，寿君时。 老枫临路歧。 年年强健得追随。 名山游遍归。 曾共君侯历聘来。 去年今日踏莓苔。 旌扬宅里疏疏磬。 挂屩枫前草草杯。 呼煮酒，摘青梅。 今年官事莫徘徊。 移家径入蓝田县，急急船头打鼓催。 疏疏雪片。 散入溪南苑。 春寒锁、旧家亭馆。 有玉梅几树，背立怨东风，高花未吐，暗香已远。 公来领略，梅花能劝。 花长好、愿公更健。 便揉春为酒，翦雪作新诗，拚一日、绕花千转。 著酒行行满袂风。 草枯霜鹘落晴空。 销魂都在夕阳中。 恨入四弦人欲老，梦寻千驿意难通。 当时何似莫匆匆。 亭皋正望极。 乱落江莲归未得。 多病却无气力。 况纨扇渐疏，罗衣初萦。 流光过隙。 叹杏梁、双燕如客。 人何在，一帘淡月，仿佛照颜色。 幽寂。 乱蛩吟壁。 动庾信、清愁似织。 沈思年少浪迹。 笛里关山，柳下坊陌。 坠红无信息。 漫暗水，涓涓溜碧。 漂零久，而今何意，醉卧酒垆侧。 双桨莼波，一蓑松雨，暮愁渐满空阔。 呼我盟鸥，翩翩欲下，背人还过木末。 那回归去，荡云雪、孤舟夜发。 伤心重见，依约眉山，黛痕低压。 采香径里春寒，老子婆娑，自歌谁答。 垂虹西望，飘然引去，此兴平生难遏。 酒醒波远，政凝想、明珰素袜。 如今安在，唯有阑干，伴人一霎。 闹红一舸，记来时、尝与鸳鸯为侣。 三十六陂人未到，水佩风裳无数。 翠叶吹凉，玉容销酒，更洒菰蒲雨。 嫣然摇动，冷香飞上诗句。 日暮。 青盖亭亭，情人不见，争忍凌波去。 只恐舞衣寒易落，愁入西风南浦。 高柳垂阴，老鱼吹浪，留我花间住。 田田多少，几回沙际归路。 叠鼓夜寒，垂灯春浅，匆匆时事如许。 倦游欢意少，俯仰悲今古。 江淹又吟恨赋。 记当时、送君南浦。 万里乾坤，百年身世，唯有此情苦。 扬州柳，垂官路。 有轻盈换马，端正窥户。 酒醒明月下，梦逐潮声去。 文章信美知何用，漫赢得、天涯羁旅。 教说与。 春来要、寻花伴侣。 夜深客子移舟处，两两沙禽惊起。 红衣入浆，青灯摇浪，微凉意思。 把酒临风，不思归去，有如此水。 况茂林游倦，长干望久，芳心事、箫声里。 屈指归期尚未。 鹊南飞、有人应喜。 画栏桂子，留香小待，提携影底。 我已情多，十年幽梦，略曾如此。 甚谢郎、也恨飘零，解道月明千里。 向秋来、渐疏班扇，雨声时过金井。 堂虚已放新凉入，湘竹最宜敧枕。 闲记省。 又还是、斜河旧约今再整。 天风夜冷。 自织锦人归，乘槎客去，此意有谁领。 空赢得，今古三星炯炯。 银波相望千顷。 柳州老矣犹儿戏，瓜果为伊三请。 云路回。 漫说道、年年野鹊曾并影。 无人与问。 但浊酒相呼，疏帘自卷，微月照清饮。 空城晓月。 吹入垂杨陌。 马上单衣寒恻恻。 看尽鹅黄嫩绿，都是江南旧相识。 正岑寂。 明朝又寒食。 强携酒、小桥宅，怕梨花落尽成秋色。 燕燕飞来，问春何在，唯有池塘自碧。 簟枕邀凉，琴书换日，睡馀无力。 细洒冰泉，并刀破甘碧。 墙头唤酒，谁问讯、城南诗客。 岑寂。 高柳晚蝉，说西风消息。 虹粱水陌。 鱼浪吹香，红衣半狼藉。 维舟试望故国。 眇天北。 可惜渚边沙外，不共美人游历。 问甚时同赋，三十六陂秋色。 为春瘦。 何堪更绕西湖，尽是垂柳。 自看烟外岫。 记得与君，湖上携手。 君归未久。 早乱落、香红千亩。 一叶凌波缥缈，过三十六离宫，遣游人回首。 犹有。 画船障袖。 青楼倚扇，相映人争秀。 翠翘光欲溜。 爱著宫黄，而今时候。 伤春似旧。 荡一点、春心如酒。 写入吴丝自奏。 问谁识，曲中心、花前友。 月冷龙沙，尘轻虎落，今年汉酺初赐。 新翻胡部曲，听毡幕、元戎歌吹。 层楼高峙。 看栏曲萦红，檐牙飞翠。 人姝丽。 粉香吹下，夜寒风细。 此地。 宜有词仙，拥素云黄鹤，与君游戏。 玉梯凝望久，叹芳草、萋萋千里。 天涯情味。 仗酒襏清愁，花销英气。 西山外。 晚来还卷，一帘秋霁。 昔游未远，记湘皋闻瑟，沣浦捐褋。 因觅孤山林处士，来踏梅根残雪。 獠女供花，伧儿行酒，卧看青门辙。 一丘吾老，可怜情事空切。 曾见海作桑田，仙人云表，笑汝真痴绝。 说与依依王谢燕，应有凉风时节。 越只青山，吴惟芳草，万古皆沈灭。 绕枝三匝，白头歌尽明月。 藓干石斜妨，玉蕊松低覆。 日暮冥冥一见来，略比年时瘦。 凉观酒初醒，竹阁吟才就。 犹恨幽香作许悭，小迟春心透。 花中惯识，压架玲珑雪。 乍见缃蕤间琅叶。 恨春风将了，染额人归，留得个、袅袅垂香带月。 鹅儿真似酒，我爱幽芳，远比酴醿又娇绝。 自种古松根，待看黄龙，乱飞上、苍髯五鬣。 更老仙、添与笔端春，敢唤起桃花，问谁优劣。 云隔迷楼，苔封很石，人向何处。 数骑秋烟，一篙寒汐，千古空来去。 使君心在，苍厓绿嶂，苦被北门留住。 有尊中酒差可饮，大旗尽绣熊虎。 前身诸葛，来游此地，数语便酬三顾。 楼外冥冥，江皋隐隐，认得征西路。 中原生聚，神京耆老，南望长淮金鼓。 问当时、依依种柳，至今在否。 云曰归欤。 纵垂天曳曳，终反衡庐。 扬州十年一梦，俯仰差殊。 秦碑越殿，悔旧游、作计全疏。 分付与、高怀老尹，管弦丝竹宁无。 知公爱山入剡，若南寻李白，问讯何如。 年年雁飞波上，愁亦关予。 临皋领客，向月边、携酒携鲈。 今但借、秋风一榻，公歌我亦能书。 祝寿筵开，画堂深映花如绣。 瑞烟喷兽。 帘幕香风透。 一点台星，化作人间秀。 韶音奏。 两行红袖。 齐劝长生酒。 去郢频回首。 正横江、荪桡容与，兰旌悠久。 怅望龙门都不见，似把长楸孤负。 念往日、佳人为偶。 独向芳洲相思处，采苹花、杜若空盈手。 乘赤豹，谁来后。 云中眼界穷高厚。 览山川、冀州还在，陶唐何有。 木叶纷纷秋风晚，缥缈潇湘左右。 见帝子、冰魂厮守。 应记薰弦相对日，酹一杯、太乙东皇酒。 问此意，君知否。 晓趁西湖约。 到湖头，烟消日出，波生雨脚。 日挈白鱼携碧酒，要与诗人共酌。 把楼上、珠帘卷却。 坐对荷花三万朵，念西邻、未嫁肌如削。 待折与，不堪著。 别来又见秋萧索。 恨无由、将余风月，伴君云鹤。 想见登山临水处，醉把茱萸槃礴。 唱白雪、阳春新作。 一自东篱人去后，算人间，黄菊空零落。 叹作者，多命薄。 荆楚岁时，念自古、登临风俗。 休更道、桓家车骑，谢家丝竹。 不觉吹将头上帽，可来共采篱边菊。 叹如今，重九有何人，相追逐。 穷处士，枯如木。 贤太守，温如玉。 遣厨人馈酒，廪人馈粟。 欲寄唐虞无限意，离骚都是相思曲。 奈两三、寒蝶尚于飞，秋光促。 金风玉露，洗出乾坤体。 乘兴到前村，见一片、清溪无底。 竹篱茅舍，鸡犬两三家，寻渔父，问湘灵，拄杖斜阳里。 青春误我，白发今如此。 幸自识方壶，有个人，神通游戏。 涧边野鹤，岩上忽孤云，倾浊酒，对黄花，又似东篱子。 青女催人两鬓霜。 自篘白酒作重阳。 方壶老子莫凄凉。 天地两三胡蝶梦，古今多少菊花香。 只将破帽送秋光。 孔孟化尘土，秦汉共丘墟。 人间美恶如梦，试看几张书。 还是天一地二，做出朝三暮四，堪笑又堪悲。 谁忆陶元亮，春酒解饥劬。 老将至，岁既晏，念春归。 停云亲友南北，何以慰离居。 半郭半村佳处，一竹一花生意，吾亦爱吾庐。 时访前村酒，旋买小溪鱼。 野店残冬。 绿酒春浓。 念如今、此意谁同。 溪光不尽，山翠无穷。 有几枝梅，几竿竹，几株松。 篮舆乘兴，薄暮疏钟。 望孤村、斜日匆匆。 夜窗雪阵，晓枕云峰。 便拥渔蓑，顶渔笠，作渔翁。 酿秫小春月，取酒雪花晨。 漏壶插破浮蚁，涌起碧鳞鳞。 谁觉东风密至，更带梅香潜入，瓮里净无尘。 一见酒之面，便得酒之心。 这番酒，□□□，未及宾。 黄山图就，旧日境界喜重新。 三十六峰云嶂，三十六溪烟水，三十六壶春。 寄语黄山道，我是境中人。 茅舍起疏烟。 家在寒溪阿那边。 修竹当篱梅当户，萧然。 问是尧天是葛天。 风雨入新年。 惟恐春阴咽管弦。 绿酒一樽歌一曲，人传。 不属天仙属散仙。 春王正月，雪阵联翩下。 我有春风怎生卖。 忽扫残夜雨，推出朝阳，天地里，玉烛一枝无价。 早春虚过了，尚有二分，是处春光好收买。 也不违天性，不远人情，杨柳陌、临水夭桃亭榭。 身子外、只要自家人，共酒后羲皇，花前偏霸。 西风何事，为行人扫荡，烦襟如洗。 垂涨蒸澜都卷尽，一片潇湘清泚。 酒病惊秋，诗愁入鬓，对景人千里。 楚宫故事，一时分付流水。 江上买取扁舟，排云涌浪，直过金沙尾。 归去江南丘壑处，不用来寻月姊。 风露杯深，芙蓉裳冷，笑傲烟霞里。 草庐如旧，卧龙知为谁起。 倚空绝壁。 直下江千尺。 天际两蛾凝黛，愁与恨、几时极。 暮潮风正急。 酒醒闻塞笛。 试问谪仙何处，青山外，远烟碧。 华堂深处出娉婷。 语声轻。 笑声清。 燕语莺啼，一一付春情。 恰似洛阳花正发，见花好，不知名。 金瓯盛酒玉纤擎。 满盈盈。 劝深深。 不怕主人，教你十分斟。 只怕酒阑歌罢后，人不见，暮山青。 唱到阳关第四声。 香带轻分。 罗带轻分。 杏花时节雨纷纷。 山绕孤村。 水绕孤村。 更没心情共酒尊。 春衫香满，空有啼痕。 一般离思两销魂。 马上黄昏。 楼上黄昏。 祥云笼昼。 正梅花弄粉，岁寒时候。 长记今朝，瑶台仙子，降作人间明秀。 四德生来全备，绿鬓年年依旧。 更满目，儿妇儿孙，森罗前后。 知否。 笙歌奏。 去岁芳筵，好事今年又。 寿烛高烧，寿词齐唱，满劝长生酒。 元自荣华富贵，况复康宁福寿。 愿此去，等鹤算龟龄，天长地久。 昨长庚入梦，昴宿呈祥，岳神锺秀。 降产英贤，信道由天佑。 蓂荚飞三，九秋将暮，遇称觞时候。 香爇沈檀，曲调金缕，满斟春酒。 试纪绛年，六身二首，甲子方延，才经八九。 款醉蓬莱，寿与天长久。 桂子青春，兰孙方茂，谅箕裘方绍。 折桂来秋，成名指日，家毡复旧。 去年持酒为君寿。 劝君更上悬车奏。 通籍已金闺。 腰银袍亦绯。 壶中闲日月。 自有长生诀。 父子弟兄贤。 一门行地仙。 未观岩桂先观菊。 世间底事真迟速。 节物苦相催。 重阳便到来。 白衣何处觅。 沽酒邀佳客。 一笑有馀欢。 官居终日闲。 分宜七里逢重九。 篱根无菊尊无酒。 萧飒鬓如蓬。 不禁吹帽风。 插花开口笑。 未分输年少。 明岁定王台。 传杯不放杯。 鸾诰双双妇与姑。 家尊荣宦到中都。 暂时花县飞凫舄，新看芝庭捧鹤书。 梅欲放，柳将舒。 诞辰先占一阳初。 清心堂下围红处，剩有长生酒满壶。 点检尊前主与宾。 今宵依旧昨宵人。 自缘笑语生和气，不为风光属小春。 香叆叇，酒清醇。 山肴野蔌总前陈。 掀髯抵掌君休怪，镜里星星白发新。 明日恰当人日，今年远胜常年。 瓣香卮酒寿蓝田。 喜色津然满面。 及戍人方竞进，悬车公独高骞。 身闲便是地行仙。 赢得千秋强健。 洗眼重看十桂，转头已过三秋。 人生遇坎与乘流。 何况有花有酒。 花若与人有意，酒能为我浇愁。 拭挼金蕊泛金瓯。 比似菊英胜否。 歌扇潜回暖吹，酒兵顿解寒围。 红莲绛蜡两交辉。 小醉何妨大醉。 落笔君如王勃，属辞我愧周墀。 明年应记盍簪时。 耿耿怀人不寐。 不但酴醿芍药，此花亦殿馀春。 麝囊初破酒初醺。 恰有这般风韵。 斓坼真成绝倒，半开犹带轻颦。 不知抵死笑何人。 待与折来细问。 去岁银山塔上。 今岁金山塔上。 屈指到泉江。 再重阳。 有菊不妨同戴。 有酒不妨同醉。 嘉客与佳宾。 两俱新。 匆匆相遇匆匆去。 恰似当年元未遇。 生憎黄土岭头尘，强学章台街里絮。 雨荒三径云迷路。 总是离人堪恨处。 从今对酒与当歌，空惹离情千万绪。 节物匆匆，又还见、浓春入眼。 那更是、晓风初扇，宿云都卷。 蝶舞已便花蕊乱，燕归仍惬香泥暖。 又何须、女手学春工，并刀翦。 欢乐事，郊坰遍。 游赏处，轮蹄远。 听谁家弦管，日开华宴。 有客摛毫多丽句，惭予拆袜无长线。 问新来、诗酒顿然疏，怎消遣。 琼苞玉屑，问天公、底事乱抛轻坠。 城郭山川都一样，那得个般清气。 谢女才情，如何只道，柳絮因风起。 比梅差可，但无绿萼红蕊。 坐上十客雄豪，颓然一老，草具相邀至。 驱尽寒威凭酒力，买笑千金须费。 谁办佳词，洛阳年少，笔下生新意。 待添几盏，共君今夕同醉。 周郎素蕴平戎略。 聊此司征榷。 他人两载已辞难。 君独三年、只作一朝看。 紫萸黄菊重阳后。 木落秋容瘦。 休斟别酒惨离裾。 戚畹如今、个个有新除。 仲春是七。 门左垂弧当此日。 点检春光。 百草千葩已斗芳。 折花持酒。 彩袖殷勤来祝寿。 明岁而今。 稳向南宫待捷音。 栖鸾高士。 文采风流谁得似。 年德虽高。 对酒当歌气尚豪。 明眸皓齿。 一朵红莲初出水。 膝上安排。 爱惜须教不离怀。 尊前主与宾，欠一还成九。 休唱木犀词，预饮黄花酒。 开怀今夕同，分手明朝又。 不管岁年催，且把馨香嗅。 甲第初成，持杯酌酒来相庆。 棣华辉映。 相对开三径。 小巧规模，百事都相称。 年方盛。 从容啸咏。 不碍青云兴。 东风歌吹发重闉。 飞旆入山新。 小雨不妨酥润，江头一并霜晴。 年年心似，输他钗燕，蟠带迎春。 怎得尊前避酒，史君精鉴如神。 燕雀风轻二月天。 一枝何处是家园。 有花不惜是谁怜。 生嫌怕，不为老人妍。 眉黛拥连娟。 高情时载酒、雁湖边。 略无雕饰自天然。 新诗好，品第入朱弦。 帘卷东风，□林外、鸟啼姑恶。 政迤逦、花梢红绽，柳梢黄著。 散策丘园容懒□，折冲樽俎须雄略。 但有书盈屋酒盈缸，还堪乐。 嗟每被，浮云缚。 黄梁梦，新来觉。 悄祗愁湖海，故交辽邈。 一纸素书来问我，数峰苍玉何如昨。 更几时、夜雨落檐花，同春酌。 紫绶新符竹，叶赪老兄弟。 西风吹棹过湖亭。 杨柳夫渠相伴、也多情。 况是瀛洲侣，来同酒盏倾。 白沤浑不避双旌。 一种风流人似、玉壶清。 苏台一别费三年。 锦书凭雁传。 风姿重见阆江边。 玉壶秋井泉。 翻短舞，趁么弦。 篆香同夕烟。 多情莫惜为留连。 落花中酒天。 岸柳阴阴跃锦鳞。 并湖莲子恰尝新。 谁教故岁应官去，会老堂中少个人。 归未久，意弥新。 吹香不断酒倾银。 行藏判已天公付，且斗而今见在身。 难老一杯春酒美，主人玉监清秋。 九华山下共追游。 朝来多爽气，都向笔端收。 台阁功名归去好，便应衮衮公侯。 未妨含笑看吴钩。 当年佳梦日，和气瑞光浮。 云淡秋空。 一江流水，烟雨濛濛。 岸转溪回，野平山远，几点征鸿。 行人独倚孤篷。 算此景、如图画中。 莫问功名，且寻诗酒，一棹西风。 明月到花影，把酒对香红。 此情飘洒，但觉清景满帘栊。 人被好花相恼，花亦知人幽韵，佳处本同风。 挥手谢尘网，举袂步蟾宫。 秋已半，幽涧侧，乱山中。 故人过我，终夕乘兴可千锺。 赖有曲江才子，坐上平章花月，不管老英雄。 心事将何寄，醉语又匆匆。 病起情怀恶。 小帘栊、杨花坠絮，木阴成幄。 试问春光今几许，都把年华忘却。 更多少、从前盟约。 拟待莺边寻好语，恍残红、零乱风回薄。 思住事，信如昨。 清明寒食须行乐。 算人生、何时富贵，自徒萧索。 试著春衫从酒伴，乱插繁英嫩萼。 信莫被、功名担阁。 随分溪山供笑傲，这一身、闲处谁能缚。 琴剑外，尽杯酌。 从来江左夷吾，大名迥诸出公右。 金堂玉室，瑶林琼树，龙麟蟠走。 志在神皋，气雄云梦，十吞八九。 问三槐盛事，当年初度，人应羡、青毡旧。 说与文章太守。 庆千秋、好为亲寿。 冰桃雪藕，霞裾月佩，莺鸾歌奏。 雨熟西畴，星躔南极，宝香凝昼。 趁新凉，便约乘云绕日，饮天浆酒。 雪云收尽晴风软。 小山春浪晴波远。 梅片已飞香。 海棠红试妆。 人言诗易与。 酒盏谁分付。 不是没心情。 夕阳啼鸟声。 晚秋烟渚。 更舟倚、萧萧雨。 水痕清汜，迤逦渐整，云帆西去。 三叠阳关，留下别离情绪。 溪南一坞。 对风月、谁为主。 酒徒诗社，自此冷落，胸怀尘土。 目送鸿飞，莫听数柔橹。 平生常为梅花醉。 数枝滴滴香沾袂。 雪后月华明*胆瓶无限清。 夜深灯影瘦。 饮尽杯中酒。 明日景尤新。 人间都是春。 一曲青山映小池。 林疏人静月明时。 相逢杯酒也相宜。 醉眼不知春事少，欢情犹得漏声迟。 神仙何处梦魂飞。 宝鸭香消酒未醒。 锦衾春暖梦初惊。 鬓云撩乱玉钗横。 半怯夜寒褰绣幌，尚馀娇困剔银灯。 粉痕微褪脸霞生。 风暖晨光寂寂，月明夜气沈沈。 山间林下步轻阴。 花柳飞绵布锦。 酒病向谁能遣，春愁惟我难禁。 尊前一曲断肠声。 梦破晓窗敧枕。 花底醉东风，好景宜同寿。 海角天涯今几春，邂逅新丰酒。 内集记高阳，南渡闲回首。 但愿长年饱饭休，一笑风尘表。 雨湿西风水面烟。 一巾华发上溪船。 帆迎山色来还去，橹破滩痕散复圆。 寻浊酒，试吟篇。 避人鸥鹭更翩翩。 五更犹作钱塘梦，睡觉方知过眼前。 嘉节已吹帽，谁复见南山。 南山佳处，台上云绕一溪环。 犹记使君同醉，化鹤千年何在，今古自应悭。 胜事漫陈迹，风物只高寒。 都莫问，归酒畔，集毫端。 等闲吟笑而已，赖有孔融尊。 伟矣广平心致，赢得相遭淡泊，感旧唱酬闲。 且看小斋菊，抵掌共凭阑。 年光虚度。 能得几多消散处。 莫恨归迟。 得见新词不自持。 山中酒里。 笑语喧哗知有弟。 此意谁如。 世事纷纷一任渠。 云影收晴雨外明。 碧溪春滟滟，落花平。 莺声催我过桥行。 人何在，诗酒淡心情。 闲里兴还生。 锦鳞题尺素，有谁能。 草边芳径柳边城。 归来也，清梦绕山屏。 脆管繁弦无觅处，小楼空掩遥山。 柳丝直下曲阑干。 海棠红欲褪，玉钏怯春衫。 殢酒不成芳信断，社寒新燕呢喃。 雕盘慵整宝香残。 绮疏明薄暮，帘外雨潺潺。 烟禁荒荒雨湿云。 近郊争出满城人。 儿童藉草几成市，杯酒沾花不觉村。 身又老，眼增明。 回头一任是红尘。 山中谁信无寒食，涧上何如且采苹。 忽得相逢惊似旧。 问山中、酒徒诗友。 闲倚睛楼，长安市上，华发为君搔首。 绿竹疏梅今在否。 对西湖、夕阳烟岫。 鸿雁声中，人间今古，还是醉醒时候。 花影半。 晴色乍开云卷。 择胜寻春愁日短。 雨馀山路晚。 涧底桃深红满。 人意不禁闲远。 胡蝶绕枝啼鸟怨。 东风吹酒面。 一曲西风醉木犀。 天香吹梦入瑶池。 钗横犹记未开枝。 花重嫩舒红笑脸，叶稀轻拂翠颦眉。 酒醒残月雁声迟。 山气吹云宝月凉。 园英承露菊花黄。 吾生只合醉为乡。 怅望佳人因共赋，分明佳节是重阳。 酒边犹发少年狂。 月角珠庭映伏犀。 扶摇当上凤凰池。 广寒曾折最高枝。 壮志还同诸葛膝，清名还似紫芝眉。 梅花春寿酒行迟。 老去情怀酒味中。 水边林下古人风。 岁云暮矣江空晚，谁识儋州秃鬓翁。 人易远，语难工。 春时犹记一尊同。 苦心未免皆如此，只合挥弦目送鸿。 小园红入春无际。 新声休写花间意。 一笑唤真真。 香腮酒未醒。 惜芳追胜事。 畅饮馀诗思。 无处说衷情。 暗尘罗帐生。 庆文章太守，燕寝凝香，诞弥佳节。 庾岭归来，又经年梅发。 棋酒心情，笙歌滋味，便合朝天阙。 玉作山前，冰为水际，几多风月。 绿鬓朱颜，浩然相对，自是中原，旧家人物。 鹓鹭班回，尚记陪清切。 好把胸蟠万卷，谈笑了、济时勋业。 锦幄初温，宝杯深劝，舞回香雪。 为兹春酒寿诗翁。 我辈一尊同。 香动梅梢圆月，年年先得东风。 冰溪清浅流环玉，莲幕漫从容。 但愿人生长久，挥弦目送飞鸿。 山意入春晴，都是梅和柳。 白白与青青，日映风前酒。 归去也如何，路上休回首。 各自做新年，柳袅梅枝瘦。 暗尘明月小桃枝，旧家时情味。 问而今、风转蛾儿底。 有谁把、春衫试。 景龙灯火升平世。 动长安歌吹。 这山城、不道人能记。 甚村酒、偏教醉。 罗帐画屏新梦悄，绿窗慵起香残。 重帘生怕倚阑干。 春风吹玉水，春雪满灵山。 梁燕未来归雁动，海棠才带红酣。 酒愁花恨霎时间。 烟云催薄暮，丝雨湿轻寒。 玉水明沙。 峰回路转，城倚桥斜。 老我登临，同谁酩酊，一望还赊。 飞鸿杳霭天涯。 但拚取、心情酒家。 紫菊枝枝，红茱颗颗，休问年华。 玉水灵山，霜天清晓，非烟非雾琴堂。 载临初度，圭璧记煌煌。 百里民安抚字，欢呼处、禾黍登场。 今年好，为兹春酒，莫惜醉淋浪。 神仙，□领袖，山河勋业，星斗文章。 便黄扉青琐，会遇明良。 愿赐尚方之剑，攀槛折、於古辉光。 飞凫去，甘棠遗爱，留与话桐乡。 风前觅得梅花句。 香来自是相分付。 片月动黄昏。 一枝横酒尊。 人间何处有。 又到春时候。 莫负此诗家。 将心吟好花。 诏飞天上，看金狨系马，西湖风月。 朝罢香烟携满袖，身在琼楼玉阙。 锦绣肝肠，珠玑欬唾，绿鬓非华发。 与谁经济，河山应笑吴越。 且把春酒寻梅，年年眉寿，坐对南枝发。 兵卫朱门生画戟，醉舞尘生罗袜。 山面高堂，溪浮新舰，留取邦人说。 等闲馀事，一时如此奇绝。 点染烟浓柳色新。 小桃红映水，日初匀。 露收芳径草铺茵。 凝情久，风淡起轻尘。 梁燕已争春。 折花闲伴酒，试濡唇。 流莺何处语声频。 阑干曲，蜂蝶更随人。 急管度青枝，醉眠芳草。 云断巫阳梦能到。 乍醒馀困，晴影暗移纱帽。 旧时闲意思，都忘了。 今岁春迟，去年春早。 点点繁红又多少。 惜春归去，酒病翻成花恼。 数声鸣鸟唤，人惊老。 诗社酒徒闲，村村花柳。 月榭风亭更霞牖。 临春结绮，又是那回时候。 不禁中夜雨，相孱愁。 弄蕊攀条，为寻芳酒。 一斗谁能问千首。 江南云梦，空说气吞八九。 持杯人共我，能吟否。 屋上青山列晚云。 水边红袂映斜曛。 柳阴荷气簟湘纹。 酒以歌长谁乐事，诗成杯滟我离群。 香消凉意有南薰。 鸦矫荒寒燕复低。 门前长草与人齐。 长桥南畔小桥西。 安得有诗同尔句，可教无酒泛其杯。 相思常苦易离携。 春尚早。 春入湖山渐好。 人去人来虽未老。 酒徒犹恨少。 梅落桃开烟岛。 日日更吹香草。 一片芳心拚醉倒。 冷云藏落照。 梅叶阴阴占晚春。 博山香尽玉嶙峋。 茶瓯酒碗试濡唇。 闲里常愁无伴侣，老来不是有情人。 牡丹天气惜芳辰。 菊花开了。 待得梅梢来索笑。 雪色江波。 看尽千林未觉多。 一丘缓步。 只恐朝来有新句。 岁岁年年。 白发催人到酒边。 便把山林寄此身。 也须诗酒属吾人。 仙家旧是金堂士，吏隐新收玉局名。 惟自乐，不忧贫。 渊明谈笑更清真。 年年眉寿登高后，醉帽常留菊满簪。 腊雪映江梅，冰玉更分风月。 衮衮紫枢家世，庆诞弥时节。 烘堂赢得戏莱衣，春酒宝杯凸。 籍籍郑庄人物，要汉廷勋业。 脉脉蜂黄蝶粉，盈盈水秀山明。 卖花声里听吹饧。 佳丽芳华韵胜。 下上休看舞燕，惺忪一任啼莺。 枕痕屏曲梦关情。 酒醒春宵漏尽。 行又住。 水远山遥村路。 把酒问春春几许。 老年花似雾。 坐上风流张绪。 留我我还难去。 却忆章台飞柳絮。 只愁萦暮雨。 人物风流真罕见，何须尘外求仙。 绿龟千岁稳巢莲。 醉倾金凿落，笑拥玉и娟。 须信日边消息好，寒花也作春妍。 笙歌乐地酒中天。 功名无限事，都在寿觞前。 下明光，违宣曲，上扬州。 玉帐暖、十万貔貅。 梅花照雪，月随歌吹到江头。 牙樯锦缆，听雁声、夜宿瓜州。 南山客，东山妓，蒲萄酒，鹔鹴裘。 占何逊、杜牧风流。 琼花红叶，做珠帘、十里遨头。 竹西歌吹，理新曲、人在春楼。 青旗报春来了，玉鳞鳞风旎。 陈瑶席、新奏琳琅，窈窕来荐嘉社。 桂酒洗琼芳，丽景晖晖，日夜催红紫。 湛青阳新沐，人声澹荡花里。 光泛崇兰，坼遍桃李，把深心料理。 共携手、蘅室兰房，奈何新恨如此。 对佳时、芳情脉脉，眉黛蹙、羞搴琼珥。 折微馨、聊寄相思，莫愁如水。 青苹再转，淑思菲菲，春又过半矣。 细雨湿香尘，未晓又止。 莫教一鴂无聊，群芳亹亹。 伤情漠漠，泪痕轻洗。 曲琼桂帐流苏暖，望美人、又是论千里。 佳期杳渺，香风不肯为媒，可堪玩此芳芷。 春今渐歇，不忍零花，犹恋馀绮。 度美曲、造新声，乐莫乐此新知。 思美人兮，有花同倚。 年华做了，功成如委。 天时相代何日已。 怅春功、非与他时比。 殷勤举酒酬春，春若能留，□还亦喜。 海棠枝上，留得娇莺语。 双燕几时来，并飞入、东风院宇。 梦回芳草，绿遍旧池塘，梨花雪，桃花雨。 毕竟春谁主。 东郊拾翠，襟袖沾飞絮。 宝马趁雕轮，乱红中、香尘满路。 十千斗酒，相与买春闲，吴姬唱，秦娥舞。 拼醉青楼暮。 帝城春昼。 见杏脸桃腮，胭脂微透。 一霎儿晴，一霎儿雨，正是催花时候。 淡烟细柳如画，雅称踏青携手。 怎知道、那人人，独倚阑干消瘦。 别后。 音信断，应是泪珠，滴遍香罗袖。 记得年时，胆瓶儿畔，曾把牡丹同嗅。 故乡水遥山远，怎得新欢如旧。 强消遣，把闲愁推入，花前杯酒。 洛阳九老图中，当时司马年犹小。 争如今夕，举杯相劝，十人齐寿。 已幸同庚，何分雌甲，本无多少。 但有头可白，无愁可解，只如此、都赢了。 庆礼十年还又，更十年、依前难老。 尽教百岁，做人高祖，见孙白首。 却要从今，探梅脚健，看山眼好。 赖天公，顿得东园长在，陪歌陪酒。 老去诸馀情味浅。 诗词不上闲钗钏。 宝幌有人红两靥。 帘间见。 紫云元在梨花院。 十四条弦音调远。 柳丝不隔芙蓉面。 秋入西窗风露晚。 归去懒。 酒酣一任乌巾岸。 籍甚声名，门阑相种，文章世科。 算当年瑞世，正当夏五，仙家毓德，全是春和。 底事屏星，著之海峤，奈此腾骧骥足何。 君知否，看飞来丹诏，径上鸾坡。 殷勤携酒相过。 要滟滟浮君金叵罗。 叹同心相契，古来难觅，二年同处，意总无它。 如此平分，更教添个，也自清风明月多。 拼沈醉，任光浮绿鬓，笑满红涡。 八十归来，方岩下、几竿修竹。 柴门外，沙铺软路，水流清玉。 栽接新来桃与李，安排旧日松和菊。 过小桥、作个看山楼，千峰绿。 收笔砚，藏棋局。 酒莫饮，经须读。 但平平放下，顿超凡俗。 独睡已无年少梦，闲吟不唱他家曲。 算人生、万事苦无多，相将足。 南国风流是故乡。 红盐落子不因霜。 于中小底最珍藏。 荐酒荐茶些子涩，透心透顶十分香。 可人回味越思量。 睡思厌厌莺唤起。 帘卷东风，犹未忺梳洗。 眼细眉长云拥髻。 笑垂罗袖熏沈水。 媚态盈盈闲举止。 只有江梅，清韵能相比。 诗酒琴棋歌舞地。 又还同醉春风里。 板约红牙。 歌翻白雪，杯泛流霞。 苏小情多，潘郎年少，欢计生涯。 轩窗临水人家。 更门掩、青春杏花。 百万呼卢，十千沽酒，不负韶华。 一春长费买花钱。 日日醉花边。 玉骢惯识西湖路，骄嘶过、沽酒垆前。 红杏香中箫鼓，绿杨影里秋千。 暖风十里丽人天。 花压髻云偏。 画船载取春归去，馀情寄、湖水湖烟。 明日重扶残醉，来寻陌上花钿。 东风巷陌暮寒骄。 灯火闹河桥。 胜游忆遍钱塘夜，青鸾远、信断难招。 蕙草情随雪尽，梨花梦与云销。 客怀先自病无聊。 绿酒负金蕉。 下帏独拥香篝睡，春城外、玉漏声遥。 可惜满街明月，更无人为吹箫。 啄黍黄鸡没骨肥。 绕篱绿橘缀枝垂。 新酿酒，旋裁衣。 正是昏男嫁女时。 田舍炉头语。 便如何学得，三变美成家数。 村酒三杯狂兴发，拔剑偶然起舞。 只麽也、迎寒送暑。 待草万言书上阙，似忧端、倚柱东邻女。 卿相事，未易许。 渔歌且和芙蓉渚。 又何须、淫辞媟语，诃风诋雨。 劝人生、且随缘分，分外一毫莫取。 那富贵、由天付与。 身蹈危机犹不觉，如布衣、自在都无阻。 空博得，雪千缕。 落日水亭静，藕叶胜花香。 时贤飞盖，松间喝道挟胡床。 暑气林深不受，山色晚来逾好，顿觉酒尊凉。 妙语发天籁，幽眇亦张皇。 射者中，弈者胜，兴悠长。 佳人雪藕，更调冰水赛寒浆。 惊饵游鱼深逝，带箭山禽高举，此话要商量。 溪上采菱女，三五傍垂杨。 伤时怀抱不胜愁。 野水粼粼绿遍洲。 满地落花春病酒，一帘明月夜登楼。 明眸皓齿人难得，寒食清明事又休。 只是鹧鸪三两曲，等闲白了几人头。 民吾同胞，剖破藩篱，元是大家。 故见之诰诏，视如子弟，谆勤恳切，悃愊无华。 孝悌力田，职当劝相，起早非干为看花。 亲酌酒，老农唯诺，句句仁芽。 晓来犹觉寒些。 看雨湿风吹旗□斜。 笑吾生八十，尽谙农事，公筵既彻，更共烹茶。 高唱豳风，敬酬令尹，王道桑麻乐有涯。 春务急，见溪头杨柳，已可藏鸦。 空山木落。 月淡阑干角。 相与羊裘披上，方知道、宦情薄。 老来须自觉。 酒尊行处乐。 疑到碧湾无路，滩声小、橹声薄。 望皇都清晓，瑞日祥烟，洞开阊阖。 一朵红云，映重瞳日月。 万岁山高，九霞杯暖，正想宸游洽。 绝塞庭琛，重闱天笑，年年仙阙。 韶凤徘徊，蒲鱼演漾，镐酒恩浓，龙蟠建业。 玉琢麟符，分付人中杰。 奠国安民，持将祝寿，乐作君臣悦。 看取头厅，押班称贺，明年天节。 玉女扫天净，雍观掠江宽。 问君何事底急，夜半挟舟还。 三岛眠龙惊觉，万顷明琼碾破，凉月照东南。 碧气正吞吐，满挹漱膺肝。 烟蓬上，乘云象，嗷天关。 人间已梦，我独危坐玩漫汗。 螭殿黄昏未锁，鹤氅翩跹蜚下，共吸酒壶乾。 兴罢吹笙去，风露五更寒。 向来抵掌，未必总谈空。 难遍举，质三事，试从公。 记当年，赋得一丘一壑，天鸢阔，渊鱼静，莫击磬，但酌酒，尽从容。 一水西来他日，会从公、曳杖其中。 问前回归去，已笑白发成蓬。 不识如今，几西风。 蒙庄多事，论虱豕，推羊蚁，未辞终。 又骤说，鱼得计，孰能通。 □□□。 叹如云罔罟，龙伯啖，眇难穷。 凡三惑，谁使我，释然融。 岂是匏瓜者，把行藏、悉俯鸿濛。 且从头检校，想见迎公。 湖上千松。 道家弱水蓬莱，鲸波万里谁知得。 人间自有，南昌居士，仙风道骨。 诗似白星，貌如聃老，风尘挺出。 向谪仙家里，滕王阁畔，飘玉佩、下丹阙。 黄发四朝元老，又谁知、重生绿发。 手提一笔，活人多少，三千功积。 已冠文昌，人人瞻望，玉枢躔逼。 对新凉、酒颊微红，宛是一星南极。 平生有意，把六经膏泽，人人沾受。 白被子明康节辈，浪说乘除先后。 遇合一时，英雄千古，谁是高强手。 蹉跎岁晚，临风浩然搔首。 今但入梦青山，云溪深处，烟月生怀袖。 宿有十年萧散愿，此段功缘须就。 因忆坡公，仇池有约，莫误归时候。 今朝对酒，歌此与君为寿。 算千葩百卉，谁伴东风，早春时候。 唯有江梅，在人间长久。 雪后霜前，冲涉多少，尚精神如旧。 岁岁年年，酴酥饮了，便为公寿。 更向尊前席上，细看人与梅花，棱棱争瘦。 桃李漫山，都落芳尘后。 和气满身，参调玉弦，表天然孤秀。 来岁今朝，星闱雾阁，一卮春酒。 记蟾宫桂子，撒向人间，如今时候。 □□□□，□□□□□。 白下长干，乱滩横笛，想昔游依旧。 大海一沤，千年一息，谁称彭寿。 开遍门前丹蕊，渐西风入东篱，酿成仙酒。 □□□□，□□□□□。 卓笔鸡笼，悬天宝盖，占断宣徽秀。 来岁清苕，公家事了，斑衣蓝绶。 宫额涂黄。 怕笺凝怨墨，酒渍离觞。 红楼春寄梦，青琐夕生香。 花气暖，柳阴凉。 棹曲水沧浪。 爱弄娇、临流梳洗，顾影低相。 桃花结子成双。 纵题红去后，枉误刘郎。 琴心挑别恨，莺羽学新妆。 千万恨，恼愁肠。 便憔悴何妨。 待共伊、平消别后，几度风光。 酒薄愁浓醉不成。 夜长敧枕数残更。 嫩寒时节过烧灯。 已自孤鸾羞对镜，未能双凤怕闻笙。 莫教吹作别离声。 又是年时，冷烟寒食梨花院。 柳金拖线。 一曲珠歌转。 翠碧雕梁，风软帘通燕。 何须劝。 酒豪诗健。 逸韵今重见。 雕鹗上云汉，虎豹守天关。 一官游戏，笑向古郢试朱轓。 天下封疆几郡，尽得公为太守，奉诏仰天宽。 万物一吐气，千里贺平安。 雪楼高，三百尺，玉栏干。 政成无事，时复把酒对江山。 问讯莫愁安在，见说风流宋玉，犹有屋三间。 请和阳春曲，留与世人看。 一曲狂歌，有百馀言，说尽一生。 费十年灯火，读书读史，四方奔走，求利求名。 蹭蹬归来，闭门独坐，赢得穷吟诗句清。 夫诗者，皆吾侬平日，愁叹之声。 空馀豪气峥嵘。 安得良田二顷耕。 向临邛涤器，可怜司马，成都卖卜，谁识君平。 分则宜然，吾何敢怨，蝼蚁逍遥戴粒行。 开怀抱，有青梅荐酒，绿树啼莺。 忆把金罍酒。 叹别来、光阴荏苒，江湖宿留。 世事不堪频着眼，赢得两眉长皱。 但东望、故人翘首。 木落山空天远大，送飞鸿、北去伤怀久。 天下事，公知否。 钱塘风月西湖柳。 渡江来、百年机会，从前未有。 唤起东山丘壑梦，莫惜风霜老手。 要整顿、封疆如旧。 早晚枢庭开幕府，是英雄、尽为公奔走。 看金印，大如斗。 轮奂半天上，胜概压南楼。 筹边独坐，岂欲登览快双眸。 浪说胸吞云梦，直把气吞残虏，西北望神州。 百载一机会，人事恨悠悠。 骑黄鹤，赋鹦鹉，谩风流。 岳王祠畔，杨柳烟锁古今愁。 整顿乾坤手段，指授英雄方略，雅志若为酬。 杯酒不在手，双鬓恐惊秋。 赤壁矶头，临皋亭下，扁舟两度经过。 江山如画，风月奈愁何。 三国英雄安在，而今但、一目烟波。 风流处，竹楼无恙，相对有东坡。 登临，还自笑，狂游四海，一向忘家。 算天寒路远，早早归呵。 明日片帆东下，沧洲上、千里芦花。 真堪爱，买鱼沽酒，到处听吴歌。 袖剑飞吟。 洞庭青草，秋水深深。 万顷波光，岳阳楼上，一快披襟。 不须携酒登临。 问有酒、何人共斟。 变尽人间，君山一点，自古如今。 处处逢花，家家插柳。 政寒食、清明时候。 奉板舆行乐，使星随后。 人间稀有。 出郭寻仙，绣衣春昼。 马上列、两行红袖。 对韶华一笑，劝国夫人酒。 百千长寿。 万石崔嵬，二水涟漪。 此江山、天下之奇。 太平气象，百姓熙熙。 有文章公，经纶手，把州麾。 满斟寿酒，笑拈梅枝。 管年年、长见花时。 佳人休唱，浅近歌词。 读浯溪颂，愚公记，澹岩诗。 新荷池沼，绿槐庭院。 檐外雨声初断。 喧喧两部乱蛙鸣，怎得似、啼莺睍睆。 风光流转。 客游汗漫。 莫问鬓丝长短。 即时杯酒醉时歌，算省得、闲愁一半。 卖花担上，菊蕊金初破。 说着重阳怎虚过。 看画城簇簇，酒肆歌楼，奈没个巧处，安排着我。 家乡煞远哩，抵死思量，枉把眉头万千锁。 一笑且开怀，小阁团栾，旋簇着、几般蔬果。 把三杯两盏记时光，问有甚曲儿，好唱一个。 宿酒才醒又醉，春霄欲雨还晴。 柳边花底听莺声。 白发莫教临镜。 过隙光阴易去，浮云富贵难凭。 但将一笑对公卿。 我是无名百姓。 蜗角争多少。 是英雄、割据乾坤，到头休了。 一片泥涂荒草地，尽是鱼龙故道。 新堤上、风涛难保。 沧海桑田何时变，怕桑田、未变人先老。 休为此，生烦恼。 讼庭不许频频到。 这官坊、翻来覆去，有何分晓。 无诤人中为第一，长讼元非吉兆。 但有恨、平章不早。 尊酒唤回和气在，看从来、兄弟依然好。 把前事，付一笑。 天台狂客。 醉里不知秋鬓白。 应接风光。 忆在江亭醉几场。 吴姬劝酒。 唱得廉颇能饭否。 西雨东晴。 人道无情又有情。 阻风中酒。 流落江湖成白首。 历尽艰关。 赢得虚名在世间。 浩然归去。 忆着石屏茅屋趣。 想见山村。 树有交柯犊有孙。 病起无聊倚绣床。 玉容清瘦懒梳妆。 水沈烟冷橘花香。 说个话儿方有味，吃些酒子又何妨。 一声啼鴂断人肠。 醉狂痴作。 误信青楼约。 酒醒梅花吹画角。 翻得一场寂寞。 相如谩赋凌云。 琴台不遇文君。 江上琵琶旧曲，只堪分付商人。 误入风尘门户，驱来花月楼台。 樽前几度得徘徊。 可怜容易别，不见牡丹开。 莫恨银瓶酒尽，但将妾泪添杯。 江头恰限北风回。 再三相祝去，千万寄书来。 泛杭川，临尘水。 几日共游戏。 歌笑开怀，酒醒又还醉。 奈何一但分携，连宵风雨，剪不断、客愁千里。 水云际。 遥望一片飞鸿，苦是失群地。 满眼春风，管甚闲桃李。 此行归老家山，相逢难又，但一味、相思而已。 壶山好，文字满胸中。 诗律变成长庆体，歌词渐有稼轩风。 最会说穷通。 中年后，虽老未成翁。 儿大相传书种在，客来不放酒尊空。 相对醉颜红。 壶山好，也解忆狂夫。 转首便成千里别，经年不寄一行书。 浑似不相疏。 催归曲，一唱一愁予。 有剑卖来酤酒吃，无钱归去买山居。 安处即吾庐。 石屏老，悔不住山林。 注定一生知有命，老来万事付无心。 巧语不如喑。 贫亦乐，莫负好光阴。 但愿有头生白发，何忧无地觅黄金。 遇酒且须斟。 今朝欲去。 忽有留人处。 说与江头杨柳树。 系我扁舟且住。 十分酒兴诗肠。 难禁冷落秋光。 借取春风一笑，狂夫到老犹狂。 长亭短亭。 春风酒醒。 无端惹起离情。 有黄鹂数声。 芙蓉绣茵。 江山画屏。 梦中昨夜分明。 悔先行一程。 草木生春，楼台不夜，团团月上云霄。 太平官府，民物共逍遥。 指点江梅一笑，几番负、雨秀风娇。 今年好，花边把酒，歌舞醉元宵。 风流，贤太守，青云志气，玉树丰标。 是神仙班里，旧日王乔。 出奉板舆行乐，金莲照、十里笙箫。 收灯后，看看丹诏，催入圣明朝。 渔父饮，不须钱。 柳枝斜贯锦鳞鲜。 换酒却归船。 惜多才，怜薄命，无计可留汝。 揉碎花笺，忍写断肠句。 道傍杨柳依依，千丝万缕，抵不住、一分愁绪。 如何诉。 便教缘尽今生，此身已轻许。 捉月盟言，不是梦中语。 后回君若重来，不相忘处，把杯酒、浇奴坟土。 冰肌玉容。 情真意浓。 小楼几度春风。 醉琉璃酒钟。 关山万重。 何时又逢。 思量雨迹云踪。 似襄王梦中。 金丹大药人人有。 要须是、心传口授。 一片白龙肝，一盏醍醐酒。 只为离无寻坎有。 移却南宸回北斗。 好笑。 见金翁姹女，两个厮斗。 些儿铅汞调匀，观汉月海潮，抽添火候。 一箭透三关，方表神仙手。 兔子方来乌处住，龟儿便把蛇吞了。 知否。 那两个锺吕，是吾师友。 雪销平野，正云开天宇，灯辉花市。 明灭吐吞无尽藏，巧斗飞桥激水。 铁马响冰，牙旗穿夜，箫鼓声歌沸。 丰年欢笑，酿成千里和气。 相欢交□游嬉，卖薪买酒，歌舞升平里。 记得前年随玉辇，吹下天香扑鼻。 璧月腾辉，仙球稳缒，归有传柑遗。 来年此夜，通明仍许归侍。 胸襟洒落。 光风霁月澄寥廓。 生平素志惟丘壑。 随分田园，花木四时乐。 儿孙不用千金橐。 吾家自有诗书粕。 生朝有酒团栾酌。 因笑渠侬，痴呆画松鹤。 汉庭用老，想君王也忆、潜郎白首。 底事煌煌金玉节，奔走天涯许久。 江右风流，湖南清绝，更借诗翁手。 明年七十，人间此事希有。 固是守得堂间，鲂斋亭下，要称归来柳。 上恐夜深□贾傅，便有锋车迎候。 寿岳峰前，寿星池畔，且寿长沙酒。 期颐三万，祖风应管依旧。 濯锦江边玉树明。 碧油幢里彩衣荣。 当年此日下长庚。 细酌成都千岁酒，闲看嶰谷一阳春。 归听云母隔屏声。 我生辰在斗牛中。 井路有何功。 运转峨眉山月，按行雪界天风。 归欤老矣，愁添鬓白，酒借颜红。 丘壑堪容我辈，轩裳分付诸公。 万里彩衣远，旬日黄花后。 蓬矢纪佳辰，莲幕翻新奏。 更看桂枝香，归献灵椿寿。 同对小蟠桃，共醉长生酒。 病酒心情。 唤愁无限，可奈流莺。 又是一年，花惊寒食，柳认清明。 天涯翠巘层层。 是多少、长亭短亭。 倦倚东风，只凭好梦，飞到银屏。 莫惜花前泥酒壶。 沙场千步锦平铺。 将军闲试临边手，按出吴宫小阵图。 清露里，晓霜馀。 娇红淡白更怜渠。 人间落木萧萧下，独倚秋江画不如。 十载江湖不上船。 卷蓬高卧月明天。 今夜泊，杏花湾。 只有笭箵当酒钱。 莫论轻重钓竿头。 住得船归即便休。 酒味薄，胜空瓯。 事事何须著意求。 草脚愁苏，花心梦醒，鞭香拂散牛土。 旧歌空忆珠帘，彩笔倦题绣户。 黏鸡贴燕，想立断、东风来处。 暗惹起、一掬相思，乱若翠盘红缕。 今夜觅、梦池秀句。 明日动、探花芳绪。 寄声沽酒人家，预约俊，游伴侣。 怜它梅柳，乍忍俊、天街酥雨。 待过了一月灯期，日日醉扶归去。 酒馆歌云，灯街舞绣，笑声喧似箫鼓。 太平京国多欢，大酺绮罗几处。 东风不动，照花影、一天春聚。 耀翠光、金缕相交，苒苒细吹香雾。 羞醉玉、少年丰度。 怀艳雪、旧家伴侣。 闭门明月关心，倚窗小梅索句。 吟情欲断，念娇俊、知人无据。 想袖寒、珠络藏香，夜久带愁归去。 月波疑滴。 望玉壶天近，了无尘隔。 翠眼圈花，冰丝织练，黄道宝光相直。 自怜诗酒瘦，难应接、许多春色。 最无赖，是随香趁烛，曾伴狂客。 踪迹。 谩记忆。 老了杜郎，忍听东风笛。 柳院灯疏，梅厅雪在，谁与细倾春碧。 旧情拘未定，犹自学、当年游历。 怕万一，误玉人、夜寒帘隙。 龙香吹袖白藤鞭。 帽檐冲柳烟。 一春几度画桥边。 东风听管弦。 花活计，酒因缘。 从人嘲少年。 真须吟就绿杨篇。 湾头寄小怜。 飞琼神仙客，因游戏、误落古桃源。 藉吟笺赋笔，试融春恨，舞裙歌扇，聊应尘缘。 遣人怨，乱云天一角，弱水路三千。 还因秀句，意流江外，便随轻梦，身堕愁边。 风流休相误，寻芳纵来晚，尚有它年。 只为赋情不浅，弹泪风前。 想雾帐吹香，独怜奇俊，露杯分酒，谁伴婵娟。 好在夜轩凉月，空自团圆。 裁春衫寻芳。 记金刀素手，同在晴窗。 几度因风残絮，照花斜阳。 谁念我今无肠。 自少年、消磨疏狂。 但听雨挑灯，敧床病酒，多梦睡时妆。 飞花去，良宵长。 有丝阑旧曲，金谱新腔。 最恨湘云人散，楚兰魂伤。 身是客，愁为乡。 算玉箫、犹逢韦郎。 近寒食人家，相思未忘苹藻香。 谢池晓。 被酒滞春眠，诗萦芳草。 正一阶梅粉，都未有人扫。 细禽啼处东风软，嫩约关心早。 未烧灯，怕有残寒，故园稀到。 说道试妆了。 也为我相思，占它怀抱。 静数窗棂，最欢听鹊声好。 半年白玉台边话，屡见钩小。 指芳期，夜月花阴梦老。 绾流苏，垂锦绶。 烟外红尘逗。 莫倚莓墙，花气酽如酒。 便愁醺醉青虬，蜿蜿无力，戏穿碎、一屏新绣。 谩怀旧。 如今姚魏俱无，风标较消瘦。 露点摇香，前度翦花手。 见郎和笑拖裙，匆匆欲去，蓦忽地、罥留芳袖。 一片秋香世界，几层凉雨阑干。 青天不惜烂银盘。 借与先生为劝。 酒唤诗来酒外，人言身在人间。 如何得似碧云闲。 且共嫦娥相伴。 风约帘波，锦机寒、难遮海棠烟雨。 夜酒未苏，春枕犹敧，曾是误成歌舞。 半褰薇帐云头散，奈愁味、不随香去。 尽沈静、文园更渴，有人知否。 懒记温柔旧处。 偏只怕、临风见他桃树。 绣户锁尘，锦瑟空弦，无复画眉心绪。 待拈银管书春恨，被双燕、替人言语。 意不尽，垂杨几千万里。 花落台池静。 自春衫闲来，老了旧香荀令。 酒既相违诗亦可，此外云沈梦冷。 又催唤、官河兰艇。 匝岸烟霏吹不断，望楼阴、欲带朱桥影。 和草色，入轻暝。 裙边竹叶多应剩。 怪南溪见后，无个再来芳信。 胡蝶一生花里活，难制窃香心性。 便有段、新愁随定。 落日年年宫树绿，堕新声、玉笛西风劲。 谁伴我，月中听。 同住西山下。 是天地中间，爱酒能诗之社。 船向少陵佳处放，尘世必无知者。 暑不到、云宫风榭。 楚竹忽然呼月上，被东西，几叶云萦惹。 云散去，笑声罢。 清尊莫为婵娟泻。 为狂吟醉舞，毋失晋人风雅。 踏碎桥边杨柳影，不听渔樵闲话。 更欲举、空杯相谢。 北斗以南如此几，想吾曹、便是神仙也，问今夜，是何夜。 冷截龙腰，偷拿鸾爪，楚山长锁秋云。 梅华未落，年年怨入江城。 千嶂碧，一声清。 杜人间、儿女箫笙。 共凄凉处，琵琶湓浦，长啸苏门。 当时低度西邻。 天澹阑干欲暮，曾赋高情。 子期老矣，不堪带酒重听。 纤手静，七星明。 有新声、应更魂惊。 梦回人世，寥寥夜月，空照天津。 秀肌丰靥，韵多香足，绿匀红注。 翦取东风入金盘，断不买、临邛赋。 宫锦机中春富裕。 劝玉环休妒。 等得明朝酒消时，是闲澹、雍容处。 馆娃春睡起。 为发妆酒暖，脸霞轻腻。 冰霜一生里。 厌从来冷澹，粉腮重洗。 胭脂暗试。 便无限、芳秾气味。 向黄昏、竹外寒深，醉里为谁偷倚。 娇媚。 春风模样，霜月心肠，瘦来肌体。 孤香细细。 吹梦到，杏花底。 被高楼横管，一声惊断，却对南枝洒泪。 谩相思、桃叶桃根，旧家姊妹。 花落苔香，断无人肯行鹓甃。 晚风翻绣。 吹醒东窗酒。 犹卧氍毹，明月知人瘦。 香消后。 乱愁依旧。 开□胡酥手。 蕙花老尽离骚句。 绿染遍、江头树。 日午酒消听骤雨。 青榆钱小，碧苔钱古。 难买东君住。 官河不碍遗鞭路。 被芳草、将愁去。 多定红楼帘影暮。 兰灯初上，夜香初炷。 犹自听鹦鹉。 不见东山月露香。 姚家借得小芬芳。 乱莺随趁过宫墙。 香珀碾花娇有意，绿茸绣叶涩无光。 御封春酒几时尝。 草脚青回细腻，柳梢绿转条苗。 旧游重到合魂销。 棹横春水渡，人凭赤阑桥。 归梦有时曾见，新愁未肯相饶。 酒香红被夜迢迢。 莫交无用月，来照可怜宵。 暮草堆青云浸浦。 记匆匆、倦篙曾驻。 渔榔四起，沙鸥未落，怕愁沾诗句。 碧袖一声歌，石城怨、西风随去。 沧波荡晚，菰蒲弄秋，还重到、断魂处。 酒易醒，思正苦。 想空山、桂香悬树。 三年梦冷，孤吟意短，屡烟钟津鼓。 屐齿厌登临，移橙后、几番凉雨。 潘郎渐老，风流顿减，闲居未赋。 秋江带雨，寒沙萦水，人瞰画阁愁独。 烟蓑散响惊诗思，还被乱鸥飞去，秀句难续。 冷眼尽归图画上，认隔岸、微茫云屋。 想半属、渔市樵村，欲暮竞然竹。 须信风流未老，凭持酒、慰此凄凉心目。 一鞭南陌，几篙官渡，赖有歌眉舒绿。 只匆匆眺远，早觉闲愁挂乔木。 应难奈，故人天际，望彻淮山，相思无雁足。 晚雨未摧宫树，可怜闲叶，犹抱凉蝉。 短景归秋，吟思又接愁边。 漏初长、梦魂难禁，人渐老、风月俱寒。 想幽欢。 土花庭甃，虫网阑干。 无端。 啼蛄搅夜，恨随团扇，苦近秋莲。 一笛当楼，谢娘悬泪立风前。 故园晚、强留诗酒，新雁远、不致寒暄。 隔苍烟。 楚香罗袖，谁伴婵娟。 夜寒幽梦飞来，小梅影下东风晓。 蝶魂未冷，吾身良是，悠然一笑。 竹杖敲苔，布鞋踏冻，岁常先到。 傍苍林却恨，储风养月，须我辈、新诗吊。 永以南枝为好。 怕从今、逢花渐老。 愁消秀句，寒回斗酒，春心多少。 之子逃空，伊人遁世，又还惊觉。 但归来对月，高情耿耿，寄白云杪。 道人越布单衣，兴高爱学苏门啸。 有时也伴，四佳公子，五陵年少。 歌里眠香，酒酣喝月，壮怀无挠。 楚江南，每为神州未复，阑干静、慵登眺。 今日征夫在道。 敢辞劳、风沙短帽。 休吟稷穗，休寻乔木，独怜遗老。 同社诗囊，小窗针线，断肠秋早。 看归来，几许吴霜染鬓，验愁多少。 睡袖无端几摺香。 有人丹脸可占霜。 半窗月印梅犹瘦，一律瓶笙夜正长。 情艳艳，酒狂狂。 小屏谁与画鸳鸯。 解衣恰恨敲金钏，惊起春风傍枕囊。 疏云萦碧岫。 带晚日摇光，半江寒皱。 越溪近远，空频向、过雁风边回首。 酸心一缕。 念水北、寻芳归后。 轻醉醒、堤月笼沙，鞍松宝轮飞骤。 秦楼屡约芳春，记扇背题诗，帕罗沾酒。 瘦愁易就。 因惊断、梦里桃源难又。 临风话旧。 想日暮、梅花孤瘦。 还静倚、修竹相思，盈盈翠袖。 谁写梅溪字字香。 沙边幽梦，常恁芬芳。 不知花解伴昏黄。 只怕东风，吹断人肠。 小阁无灯月浸窗。 香吹罗袖，酒映宫妆。 如今竹外怕思量。 谷里佳人，一片冰霜。 神仙无皋泽。 琼裾珠佩，卷下尘陌。 秀骨依依，误向山中，得与相识。 溪岸侧。 倚高情、自锁烟翠，时点空碧。 念香襟沾恨，酥手翦愁，今后梦魂隔。 相思暗惊清吟客。 想玉照堂前、树三百。 雁翅霜轻，凤羽寒深，谁护春色。 诗鬓白。 总多因、水村携酒，烟墅留屐。 更时带、明月同来，与花为表德。 碧云阙处无多雨，愁与去帆俱远。 倒苇沙闲，枯兰溆冷，寥落寒江秋晚。 楼阴纵览。 正魂怯清吟，病多依黯。 怕挹西风，袖罗香自去年减。 风流江左久客，旧游得意处，朱帘曾卷。 载酒春情，吹箫夜约，犹忆玉娇香软。 尘栖故苑，叹璧月空檐，梦云飞观。 送绝征鸿，楚峰烟数点。 俱是洛阳年少客，才华迥出天真。 青衫惯拂软红尘。 酒狂因月舞，诗俊为梅新。 寄语长安风月道，莺花缓作青春。 披风沐露问前津。 客中春不当，归去倍还人。 春风吹绿湖边草。 春光依旧湖边道。 玉勒锦障泥。 少年游冶时。 烟明花似绣。 且醉旗亭酒。 斜日照花西。 归鸦花外啼。 玉鳞熬出香凝软。 并刀断处冰丝颤。 红缕间堆盘。 轻明相映寒。 纤柔分劝处。 腻滑难停筋。 一洗醉魂清。 真成醒酒冰。 蓬莱一捻云，彻骨龙涎染。 风味韵而芳，笑语柔而婉。 花娇绿鬓寒，酒凝清歌怨。 翠幄已烟浓，银烛重休翦。 春笼云润香，露湿青蛟瘦。 偷学汉宫妆，舞彻霓裳后。 酥胸紫领巾，冰翦柔荑手。 有意入罗囊，不肯成春酒。 别浦潮平，远村帆落烟江冷。 征鸿相唤著行飞，不耐霜风紧。 雪意垂垂未定。 正惨惨、云横冻影。 酒醒情绪，日晚登临，凄凉谁问。 行乐京华，软红不断香尘喷。 试将心事卜归期，终是无凭准。 寥落年华将尽。 误玉人、高楼凝恨。 第一休负，西子湖边，江梅春信。 烧色回青，冰痕绽白，娇云先酿酥雨。 纵寒不压葭尘，应时已鞭黛土。 东君入夜，怕预恼、诗边心绪。 意转新，无奈吟魂，醉里已题春句。 香梦醒、几花暗吐。 绿睡起、几丝偷舞。 酒醅清惜重斟，菜甲嫩怜细缕。 玉纤彩胜，愿岁岁、春风相遇。 要等得、明日新晴，第一待寻芳去。 沙堤除道火成城。 换得午桥清。 寒色般添酒令，野芳抵当鉶羹。 松馨花气，岸容山意，浦思溪情。 谁记一时胜引，坐中喜得间平。 脚踏西郊红世界，才知春意分明。 不须更说锦官城。 春来游冶骑，得得为渠停。 停到花眠人且去，酒杯苦欲留行。 直须醉饮到参横。 不因歌白雪，三日作狂酲。 尚忆都门祖帐时。 重来动是十年期。 云拖暮雨留行色，露挟秋凉入酒卮。 湖上雁，水边犀。 未须矫首叹来迟。 北风满地尘沙暗，宣室方劳丙夜思。 那复有。 气味醲於春酒。 犹向故乡怀印绶。 相过何日又。 吐出心肠锦绣。 问我阿娘依旧。 娘亦祝君如柏寿。 相看霜雪后。 只记来时节。 又三年、朱炜过了，恰如时霎。 独立薰风苍凉外，笑傍环湖花月。 多少事、欲拈还辍。 扶木之阴三千丈，远茫茫、无计推华发。 容易过，三十八。 此身待向清尊说。 似江头、泛乎不系，扁舟一叶。 将我东西南北去，都任长年旋折。 风不定、川云如撇。 惟有君恩浑未报，又故山、猿鹤催归切。 将进酒，缓歌阕。 一年一度屠苏酒。 老我惊多又。 明年岂是更无年。 已是虚过、三十八年前。 世间何物堪称好。 家有斑衣老。 相期他日早还归。 怕似瞻由、出处不曾齐。 春漏逢欢恐不深。 银花火树粲成林。 酒中和乐无穷味，烛里光明一寸心。 金马朔，玉堂寻。 风流文献未如今。 连宵坐我东风里，春满肝脾月满襟。 刘郎初度随春到，尚记彩衣春立。 又上夫人千岁寿，相望不争旬日。 琴瑟仪刑，山河态度，长是春风识。 都将和气，蒸成满院红白。 我被五斗红陈，三升官酒，驱到郪城北。 解后相逢同一笑，此会几年难觅。 宝蜡烧春，花光缟夜，未放觥筹急。 天然真乐，傥来知是疣物。 射洪官酒元曾醉。 又六十八年重至。 长江驿畔水如蓝，也应似、向人重翠。 人生岂必高官贵。 愿长对、诗书习气。 陶家髻子作宾筵，有如个、嘉宾也未。 梦中犹记，来时路、五马踟蹰攒立。 江北城南春澹沲，山锁一天晴日。 伊轧征车，徊徨去意，只有东风识。 如今还在，谁人伴我浮白。 天外一曲阳春，依然有脚，来到萱堂北。 不是奇情双照亮，肯寄鳞鸿相觅。 酒引曹醇，歌翻楚调，触拨归心急。 醉魂时绕，莺花世界风物。 又一番雨过，倚阁炎威，探支秋色。 前度刘郎，为故园一出。 黄发丝丝，赤心片片，俨中朝人物。 诗里香山，酒中六一，花前康节。 倦客才归，新亭恰就，萱径荫浓，卜林香发。 尊酒相逢，看露花风叶。 跃跃静神，生生意思，入眼浑如涤。 更祝天公，收回积潦，放开晴日。 与君同醉梓州春。 不辞频。 漏更银。 尚记梅时，出郭喜相迎。 又对西风斟别酒，云过眼，月分身。 傥来官职不关人。 等微尘。 苦劳神。 更向中间，谩说假和真。 只有交朋关分义，无久近，与陈新。 一段同云似练，更无剩幅间边。 玉娥不怕五更寒。 剪就飞花片片。 酒里吟边竞爽，枝头枝底争妍。 入春无物不芳鲜。 只我依然颜面。 去岁玉堂山下住，母旁后弟前哥。 今年作县古松坡。 静参朱祭酒，间印马头陀。 去路更无山隔断，春风跋马经过。 不妨缓辔尽婆娑。 愿申临别语，长使得天多。 冻雨洗烦浊，烈日霁威光。 逸人去作太守，旗志倍精芒。 莎外马蹄香湿，柳下旟阴晨润，景气踏苍苍。 夹道气成雾，我独犯颜行。 对颜行，斟尾酒，点头网。 请君釂此，更伴顷刻笑谭香。 为问锦屏富贵，孰与熙宁谏议，千古蔚仪章。 世道正颓靡，此意傥毋忘。 桃李眩春昼，松柏傲霜时。 春妍不必皆是，晚秀未为非。 画斧河边瘴雾，叱驭关前险阻，马竭复人疲。 胡不效侪等，趣取好官为。 居之安，于胥乐，咏而归。 毡裘鴂舌成市，书史俨相围。 月淡秋亭烽影，日静春斋铃索，未听杜鹃啼。 美酒无深巷，莫道不吾知。 旧日重阳日。 叹满城，阑风去雨，寂寥萧瑟。 造物翻腾新机杼，不踏诗人陈迹。 都扫荡、一天云物。 挟客凭高西风外，暮鸢飞、不尽秋空碧。 真意思，浩无极。 糕诗酒帽茱萸席。 算今朝、无谁不饮，有谁真得。 子美不生渊明老，千载寥寥佳客。 无限事、欲忘还忆。 金气高明弓力劲，正不堪、回首南山北。 谁弋燕，问消息。 惠我田畴，拯民水火，春满蜀东。 更山连睥睨，长蛇隐雾，红移略约，睢霓横空。 人卧流苏行席上，公心事夕阑晨枕中。 长自苦，算无人识得，只有天公。 天教百般如愿，也应是、天眼惺憁。 看田间泥饮，门无夜打，水滨庐处，户有朝舂。 拟上公堂，称兕爵酒，未抵人间春意浓。 无可愿，愿城池永与，公寿无穷。 无端嫁得龙头客。 富贵长相迫。 云深碧落记骖鸾。 又逐东方千骑、到人间。 妇前百拜儿称寿。 季也参行酒。 最怜小女太憨生。 约住两头娘子、索新声。 记幡然、持节下青云，巴月几成弦。 待竹枝歌彻，讼棠匝地，扉草连天。 却寻当年旧梦，来使蜀东川。 人物寥寥甚，禁许回旋。 愧我推挤不去，尚新官对旧，后任如前。 与故人饮酒，月露写明蠲。 叹书生、康时无计，谩忧思、时堕酒痕边。 且只愿、早休兵甲，长见丰年。 昨夜严家集，霜斗飐晴天。 乾坤如许空阔，著我两人闲。 醉帽三更月影，别袂一帘花气，语隽不知还。 二十年间事，肝肺写明蠲。 记相逢，一似昨，两经年。 风波闹处，推出心胆至今寒。 也为故人饮酒，也念邦人怀旧，姑为驻征鞍。 未忍作离语，留待月华圆。 更尽一杯酒，春近武陵源。 源头父老迎笑，人似老癯仙。 检校露桃风叶，问讯渚莎江草，点检旧风烟。 世界要人拄，公独卧闲边。 叹从来，分宇宙，有山川。 主宾均是寄耳，赢得鬓毛班。 最苦中年相别，更是人才难得，相劝且加餐。 归为玉昆说，时寄我平安。 鸣蝉泊雨晴云湿。 游龙翦岸涪江碧。 气候尔和平。 满家浑是春。 公堂虽有酒。 不敌公真有。 寿宿对魁星。 颊红衫鬓青。 牛酒享宾客，焦烂列前荣。 有人先事早计，残突伴孤星。 香火家家绘象，鼛鼓村村祠宇，翦不断人情。 清泪九皋鹤，唤起梦魂惺。 白苹洲，芳草渡，玉湖亭。 画帘挂起箓簌，一卷易同盟。 携手锦江箍隐，觌面墨池玄叟，扶杖蜀君平。 三老冁然笑，云散太空清。 千古峨眉月，照我别离杯。 故人中岁聚散，脉脉若为怀。 醉帽三更风雨，别袂一帘山色，为放笑眉开。 握手道旧故，抵掌论人才。 山中人，灶间婢，亦惊猜。 江头新涨催发，欲去重裴回。 世事丝丝满鬓，岁月匆匆上面，渴梦肺生埃。 酒罢听客去，公亦赋归来。 风引舟来，恰趁得、东楼嘉集。 正满眼、轻红重碧，照筵浮席。 更是姓黄人作守，重新墨妙亭遗迹。 对暮天、疏雨话乡情，更筹急。 嗟世眼，迷朱碧。 矜气势，才呼吸。 彼蔡章安在，千年黄笔。 腐鼠那能鹓凤吓，怒蜩未信冥鹏翼。 与史君、酌酒酹兴亡，浇今昔。 携月上南楼，月已穿云去。 莫照峨眉最上峰，同在峰前住。 东望极青齐，西顾穷商许。 酒到忧边总未知，犹认胡床处。 能得几时留，王事催人去。 翠荡涵空酒满船，苦要留人住。 身世两悠悠，飘泊知何许。 但得心亲志合时，都是相逢处。 昨梦鹤山去，风景逐时新。 藕花拍满栏槛，松竹被池频。 尽日兄酥弟酪，触处言鲭义□，相对只翁卿。 梦觉帝乡远，有酒为谁倾。 忽飞来，天外句，梦中人。 自怜何事，强把麋鹿裹朝绅。 坐看九衢车马，鞭策长安日月，檐阁太玄经。 只说来时节，金气已高明。 九十九峰下，百二十年州。 西风吹起客梦，月满驿南楼。 影入天河左界，辰在寿星向上，还是去年秋。 要和木兰曲，载酒寿君侯。 天边信，云外步，去难留。 寿觞庭院依旧，已带别离愁。 离合锺情未免，行止关人何事，浪白世间头。 将相时来作，身健百无忧。 幸有天遮蔽。 为西南、空虚一面，挺生男子。 塞下将军支颐卧，夜半揽衣推起。 扫十万、胡人如洗。 见说巴山矟马退，也都因、粮运如流水。 剑以北，一人耳。 十年梦断斜阳外。 恰归来、昌蒲蘸酒，祝兄千岁。 入从出藩谁不是。 谁是难兄难弟。 正乐意、融融未已。 莫趣东方千骑去，愿时平、华皓长相对。 闲富贵，只如此。 风罥荐红雨易晴。 病花中酒过清明，绮窗幽梦乱於柳。 罗袖泪痕凝似饧。 冷地思量著，春色三停早二停。 画楼帘幕卷新晴。 掩银屏。 晓寒轻。 坠粉飘香，日日唤愁生。 暗数十年湖上路，能几度，著娉婷。 年华空自感飘零。 拥春酲。 对谁醒。 天阔云闲，无处觅箫声。 载酒买花年少事，浑不似，旧心情。 燕掠晴丝袅袅，鱼吹水叶粼粼。 禁街微雨洒香尘。 寒食清明相近。 漫著宫罗试暖，闲呼社酒酬春。 晚风帘幕悄无人。 二十四番花讯。 柳黄移上袂罗单。 酒醒娇亸风鬟。 茗瓯才试鹧鸪斑。 沈炷熏残。 夜雨可无归梦，晓风何处征鞍。 海棠开了尚凭阑。 划地春寒。 朔风凝冱。 不放云来去。 稚柳回春能几许。 一夜满城飞絮。 羊羔酒面频倾。 护寒香缓娇屏。 唤取雪儿对舞，看他若个轻盈。 照水飞禽斗影，舞风小径低花。 征鸿排尽相思字，音信落谁家。 系恨腰围顿减，禁愁酒力难加。 楼高日暮休帘卷，芳草满天涯。 风不定。 移去移来帘影。 一雨林塘新绿净。 杏梁归燕并。 翠袖玉屏金镜。 日薄绮疏人静。 心事一春疑酒病。 鸟啼花满径。 夜雨灯深，春风寒浅。 梅姿雪态怜娇软。 锦笺闲轴旧缄情，酒边一顾清歌遍。 玉局弹愁，冰弦写怨。 几时纤手教重见。 小楼低隔一街尘，为谁长恁巫山远。 陆续鸣鸠呼晓晴。 霏微残雾湿春城。 未成梅雨，先做麦寒轻。 长日愔愔花又落，短屏曲曲酒初醒。 小舟无绪，闲带牡丹行。 杜鹃啼老春红，翠阴满眼愁无奈。 飞来何处，凤軿鸾驭，霞裾云佩。 风槛娇凭，露梢慵亸，酒浓微退。 念洛阳人去，香魂又返，依然是，风流在。 银烛光摇彩翠。 画堂深、莫辞沈醉。 十年一觉，扬州春梦，离愁似海。 浩态难留，粉香吹散，几时重会。 向尊前笑折，一枝红玉，帽檐斜戴。 荡红流水无声，暮烟细草黏天远。 低回倦蝶，往来忙燕，芳期顿懒。 绿雾迷墙，翠虬腾架，雪明香暖。 笑依依欲挽，春风教住，还疑是，相逢晚。 不似梅妆瘦减。 占人间、丰神萧散。 攀条弄蕊，天涯犹记，曲阑小院。 老去情怀，酒边风味，有时重见。 对枕帏空想，东床旧梦，带将离恨。 世间谁似蓬仙，坐间八帙齐眉寿。 兰阶更喜，孙枝相映，红芳绿秀。 鹤舞修庭，鹭飞青嶂，帘垂晴昼。 向闲中时有，奚囊背锦，开松户，看云岫。 不羡印金垂斗。 笑纷纷、白云苍狗。 银髯似戟，红颜如炼，风流依旧。 野□晴初，陇梅花下，玉笙吹酒。 怅今年又是，题笺寄远，倩传杯手。 玉肌翠袖，较似酴醿瘦。 几度熏醒夜窗酒。 问炎洲何事，得许清凉，尘不到，一段冰壶翦就。 晚来庭户悄，暗数流光，细拾芳英黯回首。 念日暮江东，偏为魂销，人易老、幽韵清标似旧。 正簟纹如水帐如烟，更奈向，月明露浓时候。 跨鹤云间犹未久，风流全胜年时。 唤回和气上梅枝。 酒边春市动，琴外画帘垂。 长是细吟攻愧寿，还歌连桂新词。 早催凫舄向南飞。 一官传鼎鼐，四海看埙篪。 汀莲凋晚艳，又苹末、起秋风。 漫搔首徐吟，微云河汉，疏雨梧桐。 飘零倦寻酒盏，记那回、歌管小楼中。 玉果蛛丝暗卜，细钗蝉鬓轻笼。 吴云别后重重。 凉宴几时同。 纵人间信有，犀灵鹊喜，密意难通。 双星分携最苦，念经年、犹有一相逢。 寂寞桥边旧月，可堪频照西东。 洒窗声未定，怪襟袖、峭寒欺。 渐邑界空明，山河表里，玉幻琼移。 天边占春最早，万花中、不遣一尘飞。 清想吟鞭瘦倚，醉怜歌锦红围。 谁知。 未去心期。 慵酒更慵诗。 算可人惟有，光浮茗碗，香浸梅枝。 长安又惊岁换，笑吹来、空点发成丝。 一舸沧江浩渺，几回归梦参差。 嫩寒催客棹，载酒去、载诗归。 正红叶漫山，清泉漱石，多少心期。 三生溪桥话别，怅薜萝、犹惹翠云衣。 不似今番醉梦，帝城几度斜晖。 鸿飞。 烟水弥弥。 回首处，只君知。 念吴江鹭忆，孤山鹤怨，依旧东西。 高峰梦醒云起，是瘦吟、窗底忆君时。 何日还寻后约，为余先寄梅枝。 午睡醒来策瘦筇。 几痕茸绿径苔封。 石榴初□舞裙红。 中酒情怀滋味薄，肥梅天气带衣慵。 日长门巷雨馀风。 江南秋欲遍。 正莼际鲈分，酒边螯荐。 青林雁霜浅。 问风流何事，试华偏晚。 凌波步远。 误池馆、薰风笑宴。 梦回时，细翦荷衣，尚倚半酣妆面。 深院。 绮霞低映，步障横陈，暮天慵倦。 无言笑倩。 尊前恨，仗谁遣。 似重来鹤驭，锦城依旧，无复仙风宛转。 念疏星澹月，长眉甚时再见。 槐阴閟暑，荷风清梦，满院双成俦侣。 阶庭一笑玉兰新，把酒更、重逢初度。 丹书漫启，青云垂上，莫忘八篇奇语。 功成休驾玉霄云，且长占、赤城佳处。 怪西风、晓来敧帽，年华还是重九。 天机衮衮山新瘦，客子情怀谁剖。 微雨后。 更雁带边寒，袅袅欺罗袖。 慵荷倦柳。 悄不似黄花，田田照眼，风味尽如旧。 登临地，寂寞崇台最久。 阑干几度搔首。 翻云覆雨无穷事，流水斜阳知否。 吟未就。 但衰草荒烟，商略愁时候。 闲愁浪有。 总输与渊明，东篱醉舞，身世付杯酒。 骄嘶破清晓，分恨临期。 花下恁月明知。 馀光是处散离思，最怜香霭霏霏。 牵衣搵弹泪，问凄风愁露，划地东西。 留鞭换佩，怕匆匆、已是迟迟。 凉怯几番罗袂，还燕别文梁，萤点书帏。 一自秋娘迢递，黄金对酒，争忍轻挥。 新来院落，雁难寻、帘幕长垂。 怕凋梧敲径，惊回旧梦，应也颦眉。 挽住风前柳。 问鸱夷、当日扁舟，近曾来否。 月落潮生无限事，零乱茶烟未久。 漫留得、莼鲈依旧。 可是从来功名误，抚荒祠、谁继风流后。 今古恨，一搔首。 江涵雁影梅花瘦。 四无尘、雪飞风起，夜窗如昼。 万里乾坤清绝处，付与渔翁钓叟。 又恰是、题诗时候。 猛拍阑干呼鸥鹭，道他年、我亦垂纶手。 飞过我，共尊酒。 十顷涵空碧。 画图中、峥嵘幻玉，乱零吹璧。 倚遍危阑吟不尽，把酒风前岸帻。 记当日、西湖为客。 谁翦吴淞江上水，笑乾坤、奇事成儿剧。 还照我，夜窗白。 崇台目断清无极。 引枝筇、琼瑶步软，印登临屐。 娃馆娉婷知何在，泪粉愁浓恨积。 故化作、飞花狼籍。 旧事悠悠浑莫问，有玉蟾、醉里曾相识。 聊伴我，夜吹笛。 拟问扁舟，归来趁、蓬莱寿席。 还又向、月城迢递，岁寒为客。 多竹襟期居已就，一川图画□堪觅。 想玉笙、霜鹤拥蹁跹，真仙伯。 身早退，头翻黑。 心最懒，闲偏适。 更新来膝下，始看袍色。 安石正多人望在，子公何用缄书立。 但年年、把酒为梅花，寻消息。 触事老来情绪懒，西湖债未曾还。 试呼小艇访孤山。 昔年鸥鹤侣，总笑鬓斓斑。 仙去坡翁山耐久，烟霏空翠凭阑。 日斜尚觉酒肠宽。 水云天共色，欸乃一声间。 翠幄轻寒护夜，寒妆靓暖宜春。 酒筹诗令逐时新。 仙佩朋簪清兴。 凤炬呈妍粟粟，水仙照座盈盈。 约君策马贺升平。 回首尊前风韵。 襟韵何如，文雅风流，王谢辈人。 问传家何物，多书插架，放怀无可，有酒盈樽。 一咏一谈，悠然高致，似醉当年曲水春。 还知否，壮胸中万卷，笔下千军。 门前我有佳宾。 但明月、清风更此君。 喜西庐息驾，心间胜日，东皇倚杖，目送行云。 闻道君王，玉堂佳处，欲诏长杨奏赋孙。 功名看，一枝丹桂，两树灵椿。 雨多庭石上苔文。 门外春光老几分。 为把旧书藏宝带，误翻残酒湿绡裙。 风头花片难装缀，愁里莺声怯听闻。 恰似翦刀裁破恨，半随妾处半随君。 木叶尽凋，湖色接天，雪月明江水。 凌万顷、一苇纵所之。 若凭虚驭风仙子。 听洞箫、绵延不绝如缕，馀音袅袅游丝曳。 乃举酒赋诗，玉鳞霜蟹，是中风味偏美。 任满头堆絮雪花飞。 更月澹蓬窗冻云垂。 山郁苍苍，桥卧沈沈，夜鹊惊起。 噫。 倚兰桨兮。 我今恍惚遗身世。 渔樵甘放浪，蜉蝣然、寄天地。 叹富贵何时。 功名浪语。 人生寓乐虽情尔。 知逝者如斯。 盈虚如彼，则知变者如是。 且物生宇宙各有司。 非已有纤毫莫得之。 委吾心、耳目所寄。 用之而不竭，取则不吾禁，自色自声，本非有意。 望东来孤鹤缟其衣。 快乘之、从此仙矣。 午睡莺惊起。 鬓云偏、□鬆未整，凤钗斜坠。 宿酒残妆无意绪，春恨春愁如水。 谁共说、厌厌情味。 手展流苏腰肢瘦，叹黄金、两细香消臂。 心事远，仗谁寄。 帘栊渐是槐风细。 对梧桐、清阴满院，夏初天气。 回首春空梨花梦，屈指从头暗记。 叹薄幸、抛人容易。 目断孤鸿沈双鲤，恨萧郎、不寄相思字。 幽恨积，黛眉翠。 淑景韶光晴昼。 帘外雨、欲无还有。 流莺枝上转新声，梦初醒、厌厌病酒。 天连碧草凝情久。 思旧事、不堪搔首。 怀人有恨水云深，又绿暗、桥西柳。 晓听儿曹说。 道前村、疏梅莫与，蔽萧缠葛。 急与呼童诛翦尽，趁此江天暮雪。 唤小艇、渔翁鹤发，凛冽寒风吹酒面，与何人、共泛山阴月。 归浩叹，御琴瑟。 世寰恍惚山川别。 望琼楼、玉宇相映，烂银环合。 冰柱雪车新句就，不疗饥肠病骨。 奈野鸟、千山飞绝。 我笑书生贫亦甚，诵布衾、岁久寒如铁。 儿恶卧，踏里裂。 暮涛掀浪溪流急。 单衣未试春寒力。 是处绿阴浓。 春深杨柳风。 人依溪岸住。 酒美忘归去。 巢燕堕芹泥。 幽禽花外啼。 楼外银屏入望赊。 楼前鸥鹭舞交加。 穿林淅沥飞琼屑，度嶂缤纷过柳花。 歌白雪，醉流霞。 晚寒寒似夜来些。 明朝酒醒掀帘幕，帘幕依然卖酒家。 雪白肥鰜。 墨黑修鲇。 柳穿腮、小大相兼。 金刀批脔，鲜活甘甜。 或时熬，或时煮，或时腌。 揎腕佳人，玉手纤纤。 缕银丝、取意无厌。 羹须澹煮，滋味重添。 滴儿醯，呷儿酒，撮儿盐。 诸公台省，问先生何事，冷官如许。 甲第纷纷粱肉厌，应怪先生无此。 道出羲皇，才过屈宋，空有名垂古。 得钱沽酒，忘形欲道尔汝。 好是清夜沈沈，共开春酌，细听檐花雨。 茅屋石田荒已久，总待先生归去。 司马子云，孔丘盗跖，到了俱尘土。 不须闻此，生前杯酒相遇。 人笑杜陵客，短褐鬓如丝。 得钱沽酒，时赴郑老同襟期。 清夜沈沈春酌，歌语灯前细雨，相觅不相疑。 忘形到尔汝，痛饮真吾师。 问先生，今去也，早归来。 先生去后，石田茅屋恐苍苔。 休怪相如涤器，莫学子云投阁，儒术亦佳哉。 谁道官独冷，衮衮上兰台。 衮衮诸公，嗟独冷、先生宦薄。 夸甲第、纷纷粱肉，谩甘寥寞。 道出羲皇知有用，才过屈宋人谁若。 剩得钱、沽酒两忘形，更酬酢。 清夜永，开春酌。 听细雨，檐花落。 但高歌不管，饿填沟壑。 司马逸才亲涤器，子云识字终投阁。 且生前、相遇共相欢，衔杯乐。 大人先生，高怀逸兴，酒肉寓名。 纵幕天席地，居无庐室，以八荒为域，日月为扃。 贵介时豪，搢绅处士，未解先生酒适情。 徒劳尔，谩是非锋起，有耳谁听。 先生。 挈榼提罂。 更箕踞衔杯枕麴生。 但无思无虑，陶陶自得，任兀然而醉，恍然而醒。 静听无闻，熟视无睹，以醉为乡乐性真。 谁知我，彼二豪犹是，蜾蠃螟蛉。 太行有盘谷，隐者所翱翔，丈夫行世，磊磊落落信行藏。 遇则声名利泽，不遇采山钓水，何似两俱忘。 谁解盘中趣，与酒为歌章。 问何如，盘之乐，乐无央。 远驱虎豹，蛟龙于此亦潜藏。 盘土可耕可稼，盘水可沿可濯，饮食寿而康。 膏车秣吾马，从子以徜徉。 醉之乡、其去中国，不知其几千里。 其土平旷无涯际。 其气和平一揆。 无寒暑，无聚落居城，无怒而无喜。 昔黄帝氏。 仅获造其都，归而遂悟，结绳已非矣。 及尧舜，盖亦至其边鄙。 终身太平而治。 武王得志於周世。 命立酒人之氏。 从此后，独阮籍渊明，往往逃而至。 何其淳寂。 岂古华胥，将游是境，余故为之记。 环滁皆山也。 望西南、蔚然深秀，者琅邪也。 泉水潺潺峰路转，上有醉翁亭也。 亭、太守自名之也。 试问醉翁何所乐，乐在乎、山水之间也。 得之心、寓酒也。 四时之景无穷也。 看林霏、日出云归，自朝暮也。 交错觥筹酣宴处，肴蔌杂然陈也。 知太守、游而乐也。 太守醉归宾客从，拥苍颜白发颓然也。 太守谁，醉翁也。 泛舟赤壁，正风徐波静，举尊属客。 渺渺予怀天一望，万顷凭虚独立。 桂桨空明，洞箫声彻，怨慕还凄恻。 星稀月淡，江山依旧陈迹。 因念酾酒临江，赋诗横槊，好在今安适。 谩寄蜉蝣天地尔，瞬目盈虚消息。 江上清风，山间明月，与子欢无极。 翻然一笑，不知东方既白。 雪堂闲步，过临皋、霜净晚林木落。 月白风清如此夜，与客行歌相答。 网举松鲈，手携斗酒，赤壁重寻约。 悲歌长啸，划然声动寥廓。 试问日月几何，江流山色，今日应如昨。 履遍巉岩风露冷，水面怒涛惊跃。 一叶中流，听其所止，适有孤飞鹤。 横江东下，问予赤壁游乐。 酌以蒲城酒。 撷湘累、秋英满泛，介君眉寿。 赠君点漆黟川墨，与印文章大手。 问此别、相逢难又。 三叠阳关声堕泪，写平时、兄弟情长久。 离别事，古来有。 十年骨肉情何厚。 对江山千里，共期白首。 夜雨连床追旧事，惟恨音书渐少。 便只恐、炊沙不饱。 翰墨新功收汗马，话书囊、无底何时了。 欢未足，听鸡晓。 欲状巴陵胜，千古岳之阳。 洞庭在目，远衔山色俯长江。 浩浩横无涯际，爽气北通巫峡，南望极潇湘。 骚人与迁客，览物兴尤长。 锦鳞游，汀兰郁，水鸥翔。 波澜万顷，碧色上下一天光。 皓月浮金千里，把酒登楼对景，喜极自洋洋。 忧乐有谁会，宠辱两俱忘。 黄河天上派，到东海、去难收。 况镜里堪悲，星星白发，早上人头。 人生尽欢得意，把金尊、对月莫空休。 天赋君材有用，千金散聚何忧。 请君听我一清讴。 锺鼎复奚求。 但烂醉春风，古来惟有，饮者名留。 陈王昔时宴乐，拼十千、斗酒恣欢游。 莫惜貂裘将换，与消千古愁。 寂寞江城，┾只共、梅花幽独。 揩病眼、佳人何许，嫣然空谷。 幻出天姿真富贵，朱唇滞酒红生肉。 笑漫山、繁李与夭桃，俱粗俗。 迟日丽，春睡足。 明月照，尤清淑。 算移更千里，远从西蜀。 流落天涯应可念，为渠剧饮仍歌曲。 怕明朝、酒醒落纷纷，那忍触。 落日岘山下，倒着接罗罱回。 傍人笑问山翁，日日醉归来。 三万六千长日，一日杯倾三百，罍麴筑糟抬。 汉水鸭头绿，变酒入金罍。 白铜鞮，鸬鹚杓，鹦鹉杯。 轻车快马，凤笙龙管更相催。 自身清风明月，刚道不须钱买，对此玉山颓。 水自东流去，猿自夜声哀。 杏花春晚，散馀芳、著处萦帘穿箔。 唤起幽人明月夜，步月褰衣行乐。 置酒花前，清香争发，雪挽长条落。 山城薄酒，共君一笑同酌。 且须眼底柔英，尊中清影，放待杯行数。 莫道洞箫声断处，月落杯空牢寞。 只恐明朝，残红栖绿，卷地东风恶。 更须来岁，花时携酒寻约。 拾遗流落锦宫城。 故人情。 眼为青。 时向百花，潭水濯冠缨。 韦曲杜陵行乐地，尘土暗，叹漂零。 园翁溪友总比邻。 酒盈尊。 肯相亲。 落日蹇驴，扶醉两眉颦。 磊落平生忠义胆，诗与酒，醉还醒。 开元盛日，爱名花绝品，浅红深紫。 云想衣裳□□映，曲槛软风微度。 群玉山头，瑶台月下，一□香凝露。 嫣然倾国，巫山肠断云雨。 借问标格风流，汉宫谁似，飞燕红妆舞。 解释春风无限恨，博得君王笑语。 七宝杯深，蒲萄酒满，胜赏今何许。 沈香亭北，倚阑终日凝伫。 诗不云乎，蒹葭苍苍，白露为霜。 看高山乔木，青云老干，英华滋液，亦敛而藏。 匠石操斤游林下，便一举采之充栋梁。 须知道，是天将大任，翕处还张。 薇郎玉佩丁当。 问何事午桥花竹庄。 又星回岁换，腊残春浅，锦熏笼紫，栗玉杯黄。 唤起东风，吹醒宿酒，把甲子从头重数将。 明朝去，趁传柑宴近，满袖天香。 归去来兮，杜宇声声，道不如归。 正新烟百五，雨留酒病，落红一尺，风妒花期。 睡起绿窗，销残香篆，手板搘颐还倒持。 无人解，自追游仙梦，作送春诗。 风流不似年时。 把别墅江山供弈棋。 空一川芳草，半池晴絮，歌翻长恨，赋续怀离。 桃叶渡头，沈香亭北，往事悠悠难重思。 徘徊处，看鸣鸠唤妇，乳燕将儿。 露洗秋光透。 指岷峨、无边峭碧，与君为寿。 万里同随琴鹤到，只愿人情长久。 尽头白、眼青如旧。 从臾功名三尺剑，倚函关、风雨蛟龙吼。 谈笑取，印如斗。 从今尽展眉峰皱。 看诸郎、翩翩黄甲，班班蓝绶。 一簇孙枝扶膝下，翠竹碧梧争秀。 便嘉庆、图中都有。 花影婆娑清昼永，护新凉、更著丝簧手。 欢未尽，剩添酒。 风软帘花约。 玉壶天、芙蕖欲盖，篔筜初槊。 宿霭收阴晴色定，一点星明碧落。 光拍满、浮溪岝□。 银栉铁冠风物古，更秧青、麦熟蚕登箔。 欢取酒，为君酌。 华堂衮绣今如昨。 长官清、水晶灯照，珊瑚钩琢。 富贵功名知有样，晨起一声檐鹊。 便好趁、六更宫钥。 龙尾朝回长燕喜，宝香深、醉引莱衣著。 吹紫凤，舞黄鹤。 南极仙翁，占太微元盖，洞府为家。 身骑若木倒景，手弄青霞。 芙蓉飞旆，映一川、新绿平沙。 好与问，东风结子，几回开遍桃花。 况是初元玉历，更循环数起，希有年华。 长把清明夜气，养就丹砂。 麻姑送酒，安期生、遗枣如瓜。 呼儿烹试，头纲小凤团茶。 铁瓮栽荷，铜彝种菊，胆瓶萱草榴花。 庭户深沈，画图低映窗纱。 数枝奇石谽谺。 染宣和、瑞露明霞。 於菟长啸，风林未鸣，霜草先斜。 雪丝香里，冰粉光中，兴来进酒，睡起分茶。 轻雷急雨，银篁迸插檐牙。 凉入琵琶。 枕帏开、又送蟾华。 问生涯。 山林朝市，取次人家。 把酒西风，浑莫问、主宾谁恶。 千古事、几□遇合，几人流落。 肝胆轮囷溟渤小，精神浩荡蓬莱薄。 望拒霜、红处是东山，长如昨。 苍苔迹，何曾削。 黄叶梦，何难觉。 等春云出岫，秋波归壑。 老子婆娑风度远，佳人缥缈腰肢约。 况登高、节过又登高，须多酌。 云母屏开，博山炉熨，人间南极星现。 酥篆千秋，灯图百子，酒浪花光照面。 堂深戏彩，任父老、儿童争劝。 耆艾相将潞国，精明恰如清献。 春风飘香合殿。 仗云齐、漏迟宫箭。 正好簪荷入侍，帕柑传宴。 日月华虫蒨绚。 便与试、胸中五纹线。 寿域长开，洪钧长转。 香山老矣，正商量不下，去留蛮素。 独立踌躇肠欲断，一段若耶溪女。 水底新妆，空中香袖，斜日疏风浦。 向人欲语，垂杨清荫多处。 便好花里唤船，碧筒白酒，微吸荷心苦。 佳月一钩天四碧，隐约明波横注。 雪藕逢丝，擘莲见薏，枕簟凉如雨。 一双宿鹭，伴人永夜翘伫。 眼生花，灯缀粟。 人在黄金列屋。 金缕细，道冠明。 胆瓶凉意生。 缓歌弦，停酒斝。 待得香风吹下。 斜月转，断云回。 风流不让梅。 滂葩七十二滩春。 锺瑞石麒麟。 流水行云才思，光风霁月精神。 金蕉进酒，斑衣起舞，喜气津津。 群玉峰头环佩，紫薇花底丝纶。 小雨轻霜作嫩寒。 蜡梅开尽菊花乾。 清香收拾贮诗肝。 文武两魁前样在，功名四谏后来看。 麻姑进酒斗阑干。 花光灯影浸帘栊。 蓬岛现仙翁。 瑶裾织翠，诗瞳点碧，酒脸潮红。 窦郎阴德知多少，万卷奏新功。 前庭梧竹，后园桃李，无限春风。 开笑口。 又是茱萸重九。 好水佳山长似旧。 健如黄犊走。 菊蕊峥峥如豆。 风雨轻寒初透。 檐外鹊声谁送酒。 莫闲金碗手。 单衾寒引画龙声。 雨初晴。 月微明。 竹外溪边，低见一枝横。 澹月疏花三四点，尚春浅，早相看、似有情。 夜来袖冷暗香凝。 恨半销，酒半醒。 靓妆照影，未忺整、雪艳冰清。 只恐不禁、愁绝易飘零。 待得南楼三弄彻、君试看，比从前、更瘦生。 调冰弄雪，想花神清梦，徘徊南土。 一夏天香收不起，付与蕊仙无语。 秀入精神，凉生肌骨，销尽人间暑。 稼轩愁绝，惜花还胜儿女。 长记歌酒阑珊，开时向晚，笑浥金茎露。 月浸栏干天似水，谁伴秋娘窗户。 困殢云鬟，醉敧风帽，总是牵情处。 返魂何在，玉川风味如许。 鸠雨催晴，遍园林、一番绿娇红媚。 柳外金衣，花底香须，消得艳阳天气。 障泥步锦寻芳路，称来往、纵横珠翠。 笑携手，旗亭问酒，更酬春思。 还记东山乐事。 向歌雪香中，伴春沈醉。 粉袖殢人，彩笔题诗，陶写老来风味。 夜深银烛明如昼，待归去、看承花睡。 梦云散，屏山半熏沈水。 三山腊雪才消，夜来谁转回寅斗。 试灯帘幕，送寒幡胜，暗香携手。 少日欢娱，旧游零落，异乡歌酒。 到而今，生怕春来大早，空赢得、两眉皱。 春到兰湖少住，肯殷勤、访梅寻柳。 相思人远，带围宽减，粉痕消瘦。 双燕无凭，尺书难表，甚时回首。 想画栏、倚遍东风，闲负却、桃花咒。 乾鹊收声，湿萤度影，庭院秋香。 步月移阴，梳云约翠，人在回廊。 醺醺宿酒残妆。 待付与、温柔醉乡。 却扇藏娇，牵衣索笑，今夜差凉。 柳阴庭院。 帘约风前燕。 著雨荷花红半敛。 消得盈盈绿扇。 竹光野色生寒。 玉纤雪藕冰盘。 长记酒醒人静，暗香吹月栏干。 送春曾到百花洲。 夕阳收。 暮云留。 想伴花神，骑鹤上扬州。 回首湖山情味淡，重把酒，更登楼。 相思南浦古津头。 未拿舟。 已惊鸥。 柳外归鸦，点点是离愁。 空倚阳关三叠曲，歌不尽，水东流。 看纤云护月，湛河汉，夜声收。 正玉尘生风，银床坠露，凉叶飕飕。 襟怀静吞八表，莫登山临水易惊秋。 闲想多情宋玉，旧来空替人愁。 温柔。 乡解老秋不。 丝竹间秦讴。 向橙橘香边，持螯把酒，聊伴清游。 骚人自应念远，与黄花、评泊晋风流。 明日莼鲈兴动，待寻江上归舟。 和风乍扇，又还是去年，清明重到。 喜见燕子，巧说千般如人道。 墙头陌上青梅小。 是处有、闲花芳草。 偶然思想，前欢醉赏，牡丹时候。 当此三春媚景，好连宵恣乐，情怀歌酒。 纵有珠珍，难买红颜长年少。 从他乌兔茫茫走。 更莫待、花残莺老。 恁时欢笑，休把万金换了。 深院寂。 一点春灯衔壁。 空说销愁须酒力。 病多禁未得。 遥望西楼咫尺。 争信今宵思忆。 伴我枕头双泪湿。 梧桐秋雨滴。 还了酒家钱。 便好安眠。 大槐宫里著貂蝉。 行到江南知是梦，雪压渔船。 盘礴古梅边。 也信前缘。 鹅黄雪白又醒然。 一事最奇君听取。 明日新年。 华堂庆晬。 一岁应须千百岁，乐事如何。 寿酒斟时妹拜哥。 爹夸利市。 笑道看看生舍弟。 同著莱衣。 玉树森森奉寿卮。 焚香清坐，呼童瀹茗，聊当一杯春酒。 不须歌舞倩红裙，为祝百千长寿。 诗书万卷，绮琴三弄，更有新词千首。 从今日日与遨游，便是天长地久。 寿花戴了。 山童问、华庚多少。 待瞒来、又怕旁人笑。 况戒腊、淳熙可考。 大衍之用恰恰好。 学易后、尚一年小。 谢屐唐衣眉山帽。 薰风送下蓬岛。 生巧。 吕翁昨夜锺离早。 又曾参、两个先生道。 又也曾偷桃啖枣。 百屋堆钱都不要。 更不要、衮衣茸纛。 但要酒星花星照。 鹘笑到老。 一朵鞓红，宝钗压髻东风溜。 年时也是牡丹时，相见花边酒。 初试夹纱半袖。 与花枝、盈盈斗秀。 对花临景，为景牵情，因花感旧。 题叶无凭，曲沟流水空回首。 梦云不入小山屏，真个欢难偶。 别后知他安否。 软红街、清明还又。 絮飞春尽，天远书沈，日长人瘦。 又还到元宵台榭。 记轻衫短帽，酒朋诗社。 烂漫向、罗绮丛中，驰骋风流俊雅。 转头是、三十年话。 量减才悭，自觉是、欢情衰谢。 但一点难忘，酒痕香帕。 如今雪鬓霜髭，嬉游不忺深夜。 怕相逢、风前月下。 晓听社雨，犹带馀寒，尚侵襟袖。 插柳千门，相近禁烟时候。 鬓坠搔头深旧恨，臂宽条脱添新瘦。 卷重帘，看双飞燕羽，舞庭花昼。 谁共语、春来怕酒。 一段情怀，灯暗更后。 罨画屏山，今夜梦魂还又。 愁墨题笺鱼浪远，粉香染泪鲛绡透。 待相逢，想鸳衾、凤帏依旧。 月闰清秋，时逢诞节，画堂瑞气多多。 遥瞻南极，瑞彩照盘坡。 好是年才五十，身当贵、福比山河。 无些事，方裙短揭，时复自高歌。 欢娱，当此际，香燃宝鸭，酒酌金荷。 恣柳腰樱口，左右森罗。 纵有人人捧拥，争得似、正面嫦娥。 思量取，朱颜未老，好事莫蹉跎。 春色遍横塘。 年华巧、过雨湿残阳。 正一带翠摇，嫩莎平野，万枝红滴，繁杏低墙。 恼人是，燕飞盘软舞，莺语咽轻簧。 还忆旧游，禁烟寒食，共追清赏，曲水流觞。 回思欢娱处，人空老，花影尚占西厢。 堪惜翠眉环坐，云鬓分行。 看恋柳烟光，遮丝藏絮，妒花风雨，飘粉吹香。 都为酒驱歌使，应也无妨。 长亭今古道，水流暗响，渺渺杂风沙。 倦游惊岁晚，自叹相思，万里梦还家。 愁凝望结，但掩泪、慵整铅华。 更漏长，酒醒人语，睥睨有啼鸦。 伤嗟。 回肠千缕，泪眼双垂，遏离情不下。 还暗思、香翻香烬，深闭窗纱。 依稀看遍江南画，记隐隐、烟霭蒹葭。 空健羡，鸳鸯共宿丛花。 胜日登临幽趣。 乘兴去。 翠壁古木千章，林影生寒雾。 空濛冷湿人衣，山路元无雨。 深涧、斗泻飞泉溜甘乳。 渔唱晚，看小棹、归前浦。 笑指官桥，风飐酒旗斜举。 还脱宫袍，一醉芳杯倒鹦鹉。 幸有雕章蜡炬。 小园花梢雨歇，浪羞泫。 碧瓦光霁，罗幕香浮，莺啼燕语交加，是处池馆春遍。 风外、认得笙歌近远。 醉魂半萦，夜酒吹未散。 暗忆年时，正日赴、西池宴。 笑携艳质，郢曲新声妙如剪。 有愁容易排遣。 岁华惯，每到和风丽日欢再理。 为妙歌新调，粲然一曲，千金轻费。 记夜阑沈醉。 更衣换酒珠玑委。 怅画烛摇影，易积银盘红泪。 向笙歌底。 问何人、能道平生，聚合欢娱，离别兴味。 谁怜露浥烟笼，尽栽培、艳桃秾李。 谩萦牵，空坐隔千山，情遥万水。 纵有丹青笔，应难摹画憔悴。 念花边玉漏，帐里鸾笙，曾款良宵。 缕鸭吹香雾，更轻风动竹，韵响潇潇。 画檐皓月初挂，帘幕縠纹摇。 记罢曲更衣，挑灯细语，酒晕全消。 迢迢。 旧时路，纵下马铜驼，谁听扬镰。 奈可怜庭院，又徘徊虚过，清梦难招。 断魂暗想幽会，回首渺星桥。 试仿佛仙源，重寻当日千树桃。 园林晴昼，花上黄峰尾。 莺语怯游人，又还傍、绿杨深避。 曲池斜迳，草色碧於蓝，栏倦倚。 帘半起。 魂断斜阳里。 江南春尽，渺渺平桥水。 身在一天涯，问此恨、何时是已。 飞帆轻桨，催送莫愁来，歌舞地。 尊酒底。 不羡东邻美。 东风无力扬轻丝。 芳草雨馀姿。 浅绿还池，轻黄归柳，老去愿春迟。 栏干凭暖慵回首，闲把小花枝。 怯酒情怀，恼人天气，消瘦有谁知。 一枕盘莺锦暖。 初起懒匀妆面。 绿云袅娜映娇眼。 酒入桃腮晕浅。 翠帘半卷香萦线。 碍飞燕。 画屏浅立意闲远。 春锁深沈小院。 烛彩花光明似昼。 罗帏夜出倾城秀。 红锦纹茵双凤斗。 看舞后。 腰肢宛胜章台柳。 眼尾春娇波态溜。 金樽笑捧纤纤袖。 一阵粉香吹散酒。 更漏久。 消魂独自归时候。 春色暮，短艇舣长堤。 飞絮空随花上下，啼莺占断水东西。 来往燕争泥。 桑柘绿，归去觅前溪。 夜瓮酒香从蚁斗，晓窗眠足任鸡啼。 犹胜旅情凄。 无数流莺远近飞。 垂杨袅袅弄晴晖。 断肠声里送春归。 鬓影空思香雾湿，袜尘还想步波微。 去年花下酒阑时。 池馆春深，海棠枝上斑斑雨。 酒旗斜举。 风滚杨花絮。 游子征衫，凭暖阑干处。 空凝伫。 杜鹃啼苦。 还报南楼鼓。 翠柔香嫩，乍春风庭院。 换却幽人读书眼。 淡鹅黄袅袅，玉破梢头，莺未啭，绿皱池波尚浅。 王孙才别后，长负芳时，碧草萋萋绣裀软。 海棠桃花雨，红湿青衫，春心荡，不省花飞减半。 待持酒高堂、劝东皇，且爱惜芳菲，留春借暖。 倦客无家，且随寓、瞻乌爰止。 浪占得，清溪一曲，水鲜山美。 菡萏香浮几案上，芙蓉月落吟窗里。 纵结庐、虽不是吾庐，聊复尔。 人似玉，神如水。 歌古调，传新意。 问老庞何日，携家来此。 后著岂无棋对待，前锋自有诗当底。 若新秋、京口酒船来，仍命寄。 每逢人、都道早归休，何曾猛归来。 有邵平瓜圃，渊明菊径，谁肯徘徊。 底是无波去处，空弄一竿桅。 富贵非吾事，野马浮埃。 况值清和时候，正青梅未熟，煮酒新开。 共倒冠落佩，宁使别人猜。 满朱檐、残花败絮，欲问君、移取石榴栽。 青湖上，低低架屋，浅浅衔杯。 一朵千金，帝城谷雨初晴后。 粉拖香透。 雅称群芳首。 把酒题诗，遐想欢如旧。 花知否。 故人清瘦。 长忆同携手。 晓梦莺呼起。 便安排、诗家厨传，酒家行李。 点检花边新雨露，春在万家生齿。 道官似、锦溪清驶。 但便有人耕绿野，正不妨、鼓吹频来此。 方觅句，且夷俟。 画桥西畔多春意。 记年年、曾来几度，落花流水。 信到水穷云起处，依约辋川竹里。 兴未属、王孙公子。 料想明年端门里，有传柑宴罢黄封醉。 肯回首，万杉底。 十载尊前，放歌起舞，人间酒户诗流。 尽期君凌厉，羽翮高秋。 世事几如人意，儒冠还负身谋。 叹天生李广，才气无双，不得封侯。 榆关万里，一去飘然，片云甚处神州。 应怅望、家人父子，重见无由。 陇水寂寥传恨，淮山宛转供愁。 这回休也，燕鸿南北，长隔英游。 忆昔同时召。 正青山、亲提玉尺，量材廊庙。 当日班行比元祐，北玉西珠照耀。 一转首、宫商移调。 君自乌台登骑省，觉精神、风采增清峭。 数贤者，一不肖。 酒酣耳热惟长啸。 便翩翩、辍班荷橐，一麾闽峤。 堪笑狂生无用处，垂老云耕月钓。 这富贵、非由人要。 畴昔评君如玉雪，好け然、琴鹤风尘表。 清献后，又有赵。 层台云外，阅古今、多少兴衰成败。 老木千章，若个是、南国甘棠遗爱。 群籁号风，繁阴蔽日，有此清凉界。 宾朋在坐，朗然心目明快。 更向会景亭前，登高吊古，此景何人会。 岁岁春来春又去，独有灵台春在。 早稻炊香，晚禾摇穗，管取三登泰。 酿成春酒，把杯行乐须再。 见山堂上，画帘卷、犹是清和天气。 绿水红莲，雅称得、瑶碧冰壶标致，名在丹台，籍通紫府，游戏人间世。 三洪华阀，自应生此人瑞。 好是佳旦称觞，班衣拜舞，有鹓雏相对。 后院婵娟争劝酒，端午彩丝双系。 管取来年，雪罗风葛，荣被君恩赐。 黑头公相，直须眉寿千岁。 臞老今朝，载酒渡江，送孟吉州。 遇舟之人士，来前问政，此公官去，莫也宜留。 老子曰嘻，我游宦海，几度遭他风打头。 君休问，但正因遇坎，行则乘流。 江皋一叶惊秋。 雁过也、严明白鹭洲。 笑如今休顾，从前堕甑，无心相逐，等是虚舟。 啄黍鸡肥，新篘酒熟，且作山中万户侯。 林泉好，却输公一著，先我归休。 问讯西园，一春几何，君今再游。 记流觞亭北，偷拈酒戏，凌云台上，暗度诗阄。 略略花痕，差差柳意，十日不来红绿稠。 须重醉，便功名了后，白发争休。 定谁骑鹤扬州。 任书放床头盏瓮头。 况殷勤莺燕，能歌更舞，轻狂蜂蝶，欲去还留。 岁月易忘，姓名须载，笔势翩翩回万牛。 归来晚，有烛明金剪，香暖珠篝。 六月云初，人争议公，公无阻伤。 记传飞急羽，舟还海道，弥漫白水，路入沙场。 万姓三军，倚公为命，法有逗遛公自当。 君还信，似崔嵬砥柱，屹立瞿塘。 此行阴德难量。 到论定才知滋味长。 看鱼肥蟹健，妻孥共乐，酒�璧臼欤�翁媪相将。 何以报公，祝公千岁，多少人家烧夜香。 凌烟上，更声名凛凛，冠剑堂堂。 日过西窗，客枕梦回，庭空放衙。 记海棠洞里，泥金宝斝，酴醿架下，油壁钿车。 醉墨题诗，蔷薇露重，满壁飞鸦行整斜。 争知道，向如今漂泊，望断天涯。 小桃一半蒸霞。 更两岸垂杨浑未花。 便解貂贳酒，消磨春恨，量珠买笑、酬答年华。 对面青山，招之不至，说与浮云休苦遮。 山深处，见炊烟又起，知有人家。 暑风清微，梅腮渐红，麦须未黄。 恨牡丹多病，医治费巧，酴醿易老，点缀无方。 客里光阴，愁中意绪，想美人兮山水长。 销凝处，有龙丝坠简，来唤持觞。 华堂。 剩贮春光。 粲一行珠玑时样妆。 更燕留轻态，词翻古调，莺娇欲啭，曲度新腔。 玉漏声沈，银潢影泻，殢酒犹烧心字香。 归来也，判明虬永日，瑞锦鸳鸯。 问讯仙翁，殷勤为底，来万山中。 想橘边丹井，鹤寻旧约，松间碧洞，鹿养新茸。 雾节亭亭，星旓曳曳，导以浮丘双玉童。 嬉游处，尽祥烟瑞雨，霁月光风。 欢声已与天通。 更日夜郴江流向东。 定催归有谓，泥香芝检，留行无计，路熟花骢。 如侍严凝，密陪清燕，吴水欢然相会逢。 年年里，对春如酒好，酒似春浓。 秋意今如许。 怪征鞍、底事匆匆，翩然难驻。 斗帐屏围山六曲，怕见琐窗欲暮。 倩谁伴、梧桐疏雨。 路入衡阳天一角，更山环、水绕无重数。 容易□，便难阻。 相思才信相思苦。 省疏狂、迷歌殢酒，把人轻误。 问取归期何日是，指点庭前幽树。 定冷蕊、疏花将吐。 此去西风吹雁过，家身心、别后安平否。 聊慰我，至诚处。 晴江衮衮东流，为谁流得新愁去。 新愁都在，长亭望际，扁舟行处。 歌罢翻香，梦回呵酒，别来无据。 恨荼䕷吹尽，樱桃过了，便只恁、成孤负。 须信情锺易感，数良辰、佳期应误。 才高自叹，彩云空咏，凌波谩赋。 团扇尘生，吟笺泪渍，一觞慵举。 但丁宁双燕，明年还解，寄平安否。 平湖百亩。 种满湖莲叶，绕堤杨柳。 冉冉波光，辉辉烟影，空翠湿沾襟袖。 静惬邻鸡啼午，暖逼沙鸥眠昼。 西园路，更红尘不断，蝶酣蜂瘦。 知否。 堪画处，野荠芜菁，罥地铺茵绣。 桃李阴边，桑麻丛里，斜矗酒帘夸酒。 竹寺小依山趾，茅店平窥津口。 春又晚，正香风有客，倚阑搔首。 叹镜中白发，元不向、酒边栽。 奈诗习未除，客愁易感，剩要安排。 浮名任他有命，怕青山、颇怪不归来。 出屋长松招鹤，绕渠流水行杯。 浪驱羸马踏江淮。 幽梦苦相催。 甚狭路嶔崎，雄心突兀，谁忍徘徊。 此事正烦公等，笑曹刘、只合作舆台。 我自人间屈曲，青云有眼休回。 东篱成趣，有西风解事，催开丛菊。 碎摺黄金谁试手，一一清香堪掬。 露湿凉轻，霞凝寒重，秀发如新沐。 宫妆匀就，岂知红紫粗俗。 因念昔日渊明，微官不受，归伴花幽独。 弹压秋光三径里，浊酒床头初熟。 饮剧肠宽，醉深吻燥，更把纶巾漉。 此翁无恙，唤渠同醉船玉。 此日足可惜，心事正崔嵬。 江淮踏遍，经岁相识定谁来。 每向酒边长叹，更向花边长笑，意虑叵能猜。 邂逅忽相遇，有客在尘埃。 脱儒冠，著武弁，太多才。 笔墨争似，钩戟容易到云台。 馀子何须转手，便把平生胸臆，勇去莫徘徊。 事业上金石，人世自叹哀。 日薄风柔，池面欲平还皱。 纹楸玉子，磔磔敲春昼。 衾绣半卷，花气浓薰香兽。 小团初试，辘轳银甃。 梦断阳台，甚情怀、似病酒。 风奁羞对，比年时更瘦。 双燕乍归，寄与绿笺红豆。 那堪又是、牡丹时候。 东风挟雨苦无端。 恻恻送轻寒。 那堪更向，湘湾六六，浅处留船。 诗阄酒戏成孤负，春事已阑珊。 离愁都在，落花枝上，杜宇声边。 莫嗔日日话思归。 归也却便宜。 东邻招茗，西邻唤酒，一笑开眉。 人生万事无缘足，待足是何时。 妻能纺绩，儿能耕获，未必寒饥。 风雨后。 枝上绿肥红瘦。 乐事参差团不就。 一春如病酒。 楼外暖烟杨柳。 忆得年时携手。 燕子双双来未久。 颇知人意否。 寒江夜宿。 长啸江之曲。 水底鱼龙惊动，风卷地、浪翻屋。 诗情吟未足。 酒兴断还续。 草草兴亡休问，功名泪、欲盈掬。 江涵落日。 风转飞帆急。 问讯蛾眉好在，无一语、送行客。 闲情眠未得。 倚窗消酒力。 却怕鱼龙惊动，且莫要、夜吹笛。 拈翠低垂嫩萼，匀红倒簇繁英。 秾纤消得比佳人。 酒入香肌成晕。 帘幕阴阴窗牖，阑干曲曲池亭。 枝头不起梦春酲。 莫遣流莺唤醒。 鸿雁几时来，目断暮山凝碧。 别后故园无恙，定芙蓉堪折。 休文多病废吟诗，有酒怕浮白。 不是孤他诗酒，更孤他风月。 梧竹因依山尽头。 潇潇疏雨后，几分秋。 轻凉无数入西楼。 凭栏久，满眼动离愁。 飞鹭下汀洲。 怕知鸿雁到，带书否。 诗阄酒戏一齐休。 人如削，身在水边洲。 柳际梅边腊雪乾。 钗头蝴蝶又成团。 飘零萍梗江湖客，冷落笙箫灯火天。 浇浊酒，惜流年。 牙旗夜市几时穿。 太平乐事终须在，老去心情恐不然。 绿绮空弹恨未平。 可堪执手送行人。 碧酒谩将珍重意，莫辞斟。 我定忆君吟渭北，君须思我赋停云。 未信高山流水曲，断知音。 钗头蝴蝶。 趁舞梅边雪。 酒泻黄縢光夺月。 岁岁年年蕉叶。 边城莺唤春归。 沙场马到秋肥。 □□熊韬虎略，换渠金甲牙旗。 逢逢船鼓绿杨津。 彼此是行人。 先自离愁无数，那堪病酒伤春。 岸花樯燕，低飞款语，满面殷勤。 后会不知何日，因风时惠嘉音。 二十年间，旧游踪迹，梦飞岳麓湘湾。 征衫再理，秋老菊花天。 为客问君何好，爱水光、山色争妍。 经行处，旗亭酤酒，曾记屋东偏。 噫其，吾甚矣，不渐蹇拙，欲斗婵娟。 办轻舆短艇，强载衰颜。 人道郴阳无雁，奈情锺、藕断丝联。 须相忆，新诗赋就，时复寄吴笺。 日近觚棱，秋渐满、蓬莱双阙。 正钱塘江上，潮头如雪。 把酒送君天上去，琼裾玉佩鹓鸿列。 丈夫儿、富贵等浮云，看名节。 天下事，吾能说。 今老矣，空凝绝。 对西风慷慨，唾壶歌缺。 不洒世间儿女泪，难堪亲友中年别。 问相思、他日镜中看，萧萧发。 城头杰观峥嵘，重阑下瞰苍龙脊。 镂珉盘础，雕檀竦楶，玲珑金碧。 华子冈头，麻源谷口，神仙窟宅。 道至今清夜，月明风冷，常隐隐、闻笙笛。 翠壁烟霞缥缈，更寒泉、飞空千尺。 数峰江上，孤舟天际，夕阳红湿。 抖擞征尘，浩然长啸，跨青鸾翼。 向凤岗西望，遥酾斗酒，酹文章伯。 多病春来事事慵。 偶因扑蝶到庭中。 落红万叠花经雨，斜碧千条柳因风。 深院宇，小帘栊。 几年离别恰相逢。 擎觞未饮心先醉，为有春愁似酒浓。 花明柳暗，一天春色绕朱楼。 断鸿声唤人愁。 欲问归鸿何处，身世自悠悠。 正东风留滞，楚尾吴头。 追思旧游。 叹双鬓、飒惊秋。 可惜等闲孤了，酒令花筹。 断弦难续，谩题诗、分付水东流。 流不到、蓬岛瀛洲。 晓色未分明，敲动月边鼍鼓。 卯酒一杯径醉，又别君南浦。 春江如席照晴空，大舶夹双橹。 肠断斜阳渡口，正落红如雨。 梧桐雨细。 渐滴作秋声，被风惊碎。 润逼衣篝，线袅蕙炉沈水。 悠悠岁月天涯醉。 一分秋、一分憔悴。 紫箫吟断，素笺恨切，夜寒鸿起。 又何苦、凄凉客里。 负草堂春绿，竹溪空翠。 落叶西风，吹老几番尘世。 从前谙尽江湖味。 听商歌、归兴千里。 露侵宿酒，疏帘淡月，照人无寐。 笛唤春风起。 向湖边、腊前折柳，问君何意。 孤负梅花立晴昼，一舸凄凉雪底。 但小阁、琴棋而已。 佳客清朝留不住，为康庐、只在家窗里。 湓浦去，两程耳。 草堂旧日谈经地。 更从容、南山北水，庾楼重倚。 万卷心胸几今古，牛斗多年紫气。 正江上、风寒如此。 且趁霜天鲈鱼好，把貂裘、换酒长安市。 明夜去，月千里。 短髯怀古，更文游台上，秋生吟兴。 闻说坡仙来把酒，月底频留清影。 极目平芜，孤城四水，画角西风劲。 曲阑犹在，十分心事谁领。 词卷空落人间，黄楼何处，回首愁深省。 斜照寒鸦知几度，梦想当年名胜。 只有山川，曾窥翰墨，仿佛馀风韵。 旧游休问，柳花淮甸春冷。 载酒岳阳楼，秋入洞庭深碧。 极目水天无际，正白苹风急。 月明不见宿鸥惊，醉把玉阑拍。 谁解百年心事，恰钓船横笛。 小楼春浅。 记钓帘看雪，袖沾芳片。 似不似、柳絮因风，更细与品题，屡呵冰砚。 宛转吟情，纵真草、凤笺都遍。 到灯前笑谑，酒祓峭寒，移尽更箭。 而今柳阴满院。 知花空雪似，人隔春远。 叹万事、流水斜阳，谩赢得前诗，醉污团扇。 脉脉重来，算惟有、画阑曾见。 把千种旧愁，付与杏梁语燕。 深夜沉沉尊酒。 酒醒客衾寒透。 城角挟霜飞，吹得月如清昼。 僝僽。 僝僽。 比著梅花谁瘦。 人在玉屏闲，逗晓柳丝风急。 帘外杏花微雨，罩春红愁湿。 单衣初试曲尘罗，中酒病无力。 应是绣床慵困，倚秋千斜立。 嫩凉生晓，怪今朝湖上，秋风无迹。 古寺桂香山色外，肠断幽丛金碧。 骤雨俄来，苍烟不见，苔径孤吟屐。 系船高柳，晚蝉嘶破愁寂。 且约携酒高歌，与鸥相好，分坐渔矶石。 算只藕花知我意，犹把红芳留客。 楼阁空濛，管弦清润，一水盈盈隔。 不如休去，月悬良夜千尺。 竹间棋，池上字。 风日共清美。 谁道春深，湘绿涨沙觜。 更添杨柳无情，恨烟颦雨，却不把、扁舟偷系。 去千里。 明日知几重山，后朝几重水。 对酒相思、争似且留醉。 奈何琴剑匆匆，而今心事，在月夜、杜鹃声里。 莲舟玉字，得真人亲授。 圯上家风又还有。 问因何五马，踏月云台。 秋色里，却赏烟霞袖手。 酒边听说剑，歌舞升平，方许君为赤松友。 任浊世纷纭，海水扬尘，再相见、雪髯依旧。 且岁岁、中秋后逾旬，更半月东离，菊花重九。 孤鸿遥下夕阳寒。 秋清怀抱宽。 篱根香满菊金团。 客中邀客看。 呼浊酒，共清欢。 五弦随意弹。 西窗仍见好溪山。 几年谁倚栏。 清吟湘碧。 马首春风驿。 闻说西湖梅早，又邀我、能诗客。 书尺知到日。 月随人合璧。 儿拟山庄劝酒，田家酿，尽篘得。 忆昔风流秋社里，几人冰雪襟期。 凉风吹散梦参差。 寒灯多少恨，长笛不堪吹。 别去化龙潭上水，东来不寄相思。 白鸥应笑太忘机。 沙头重载酒，休负桂花枝。 一溪碧。 何处桃花流出。 春光好，寻个□□，小小篮舆漫行适。 苍苔满白石。 涧底阴风凛栗。 疑无路，幽壑琮琤，峡转山回入林僻。 千峰呈翠色。 时亦有声声，樵唱渔笛。 忽然一树樱桃白。 又回头一顾，掀髯一笑，诗情酒思正豪逸。 虎蹄过新迹。 幂幂。 雾如织。 见异草珍禽，问名不识。 山灵勒驾雨来急。 欲游观未已，仆言日夕。 看来看去，似那里，似少室。 桃花瘦。 寒食清明前后。 新燕子，禁得馀寒，风雨把人苦僝僽。 梅粒今如豆。 减却春光多少。 空自有，满树山茶，似语如愁卧晴昼。 幽人展襟袖。 惜莺花未老，江山如旧。 杜鹃声里同携手。 叹陌上芳草，堤边垂柳。 一春十病九因酒。 愁来独搔首。 豆蔻。 枝头小。 应可惜年华，孤负时候。 九十韶光那得久。 问芍药觅醉，牡丹索笑。 三万六千，能几度，君知否。 暂聚如萍，忽散似云，无可奈何。 向天涯海角，两行别泪，风前月下，一片离骚。 啼罢栖乌，望穷芳草，此恨与之谁较多。 昏黄后，对青灯感慨，白酒悲歌。 梦中作梦知麽。 忆往事落花流水呵。 更凭高□远，沈腰不瘦，怅今怀昔，潘鬓须皤。 去燕来鸿，寻梅问柳，寸念从他寒暑熬。 消魂处，但烟光缥渺，山色周遭。 三径就荒，松菊犹存，归去来兮。 叹折腰为米，弃家因酒，往之不谏，来者堪追。 形役奚悲，途迷未远，今是还知悟昨非。 舟轻扬，问征夫前路，晨色熹微。 欢迎童稚嘻嘻。 羡出岫云闲鸟倦飞。 有南窗寄傲，东皋舒啸，西畴春事，植杖耘耔。 矫首遐观，壶觞自酌，寻壑临流聊赋诗。 琴书外，且乐天知命，复用何疑。 乍雨还晴，似寒而暖，春事已深。 是妇鸠乳燕，说教鱼跃，豪蜂醉蝶，撩得莺吟。 斗茗分香，脱禅衣夹，回首清明上已临。 芳菲处，在梨花金屋，杨柳琼林。 如今。 诗酒心襟。 对好景良辰似有妊。 念恨如芳草，知他多少，梦和飞絮，何处追寻。 病酒时光，困人天气，早有秋秧吐嫩针。 兰亭路，渐流觞曲水，修禊山阴。 吹面无寒，沾衣不湿，岂不快哉。 正杏花雨嫩，红飞香砌，柳枝风软，绿映芳台。 燕似谈禅，莺如演史，犹有海棠连夜开。 清明也，尚阴晴莫准，蜂蝶休猜。 朝来。 应问苍苔。 甚几日都成锦绣堆。 念四方宾友，不堪渭树，一年春事，已属庭槐。 宿酒难醒，多情易老，争奈传杯不放杯。 如何好，看秋千戏剧，蹴鞠恢谐。 渭水秋深，湓江春老，洞庭一湖。 问城南古树，如今在否，洛中狂客，还更来无。 独上君山，渺观岩石，八百里鲸波泛巨区。 何曾错，有茶中上灶，酒里仙姑。 终须。 度了肩吾。 稽首终南锺大夫。 自太平寺里，题诗去后，东林沈宅，大醉归欤。 天上筵多，人间到少，更不向庐山索鳜鱼。 如何好，好借君黄鹤，上我清都。 且说罗浮，自从石洞，水帘以还。 是向时景泰，初来卓锡，旧家勾漏，曾此修丹。 药院空存，铁桥如故，上更有朱仙朝斗坛。 飞云顶，在石桥高处，杳霭之间。 山前。 拾得清闲。 也分我烟霞数亩宽。 自竹桥人去，青莲馥郁，柴门闭了，绿柳回环。 白酒初篘，清风徐至，有桃李时新饤几盘。 仙家好，这许多快活，做甚时官。 黄鹤楼前，吹笛之时，先生朗吟。 想剑光飞过，朝游南岳，墨篮放下，夜醉东邻。 铛煮山川，粟藏世界，有明月清风知此音。 呵呵笑，笑酿成白酒，散尽黄金。 知音。 自有相寻。 休踏破葫芦折断琴。 唱白苹红蓼，庐山日暮，西风黄叶，渭水秋深。 三入岳阳，再游湓浦，自一去优游直至今。 桃源路，尽不妨来往，时共登临。 赋情多懒率。 每醉后疏狂，醒来瓢忽。 无心恋簪祓。 漫才高子建，韵欺王勃。 胸中绝物。 所容者、诗兵酒卒。 一两时，调发将来，扫尽闷妖愁孽。 莫说。 杀人一万，自损三千，到底臲亶。 悬河口讷。 非夙世，无灵骨。 把湖山牌印，莺花权柄，牒过清风朗月。 且束之、高阁休休，这回更不。 昔在虚皇府，啸咏紫云中。 不知何事，误蒙天谪与公同。 偶到金华洞口，忽见懒翁老子，挺挺众中龙。 握手归仙隐，谈笑起天风。 忽相逢，一转瞬，酒杯空。 几时再会，唱赓词翰倒金锺。 只恐武夷山里，千古猿啼鹤唳，未便蹑飞虹。 公欲归仙去，我欲继公踪。 误触紫清帝，谪下汉山川。 既来尘世，奇奇怪怪被人嫌。 懒去蓬莱三岛，且看江南风月，一住数千年。 天风自霄汉，吹到剑峰前。 做些诗，吃些酒，放些颠。 木精石怪，时时唤作地行仙。 朝隐四山猿鹤，夜枕一天星斗，纸被裹云眠。 梦为蝴蝶去，依约在三天。 一叶飞何处，天地起西风。 夜来酒醒，月华千顷浸帘栊。 塞外宾鸿来也，十里碧莲香满，泽国蓼花红。 万象正萧爽，秋雨滴梧桐。 钓台边，人把钓，兴何浓。 吴江波上，烟寒水冷翦丹枫。 光景暗中催去，览镜朱颜犹在，回首鹫巢空。 铁笛一声晓，唤起玉渊龙。 江上春山远，山下暮云长。 相留相送，时见双燕语风樯。 满目飞花万点，回首故人千里，把酒沃愁肠。 回雁峰前路，烟树正苍苍。 漏声残，灯焰短，马蹄香。 浮云飞絮，一身将影向潇湘。 多少风前月下，迆逦天涯海角，魂梦亦凄凉。 又是春将暮，无语对斜阳。 豆蔻丁香，待则甚、如今休也。 争知道、本来面目，风光洒洒。 底事到头鸾凤侣，不如躲脱鸳鸯社。 好说与、几个正迷人，休嗟讶。 纱窗外，梅花下。 酒醒也，教人怕。 把翠云翦却，缁衣披挂。 柳翠已参弥勒了，赵州要勘台山话。 想而今、心似白芙蕖，无人画。 百雉城边，乱花深处，竹间一笑双清。 天公解事，为我弄阴晴。 雨过槐阴绿净，女墙外、杨柳丝轻。 堪嗟惜，诗尤酒殢，镜里失青春。 清和，如许在，莺莺燕燕，相与忘情。 谪仙风度，命代万人英。 游戏琴棋书画，人间世、别有方瀛。 酕醄后，玄裳效舞，所欠董双成。 懒散家风，清虚活计，与君说破。 淡酒三杯，浓茶一碗，静处乾坤大。 倚藤临水，步屧登山，白日只随缘过。 自归来，曲肱隐几，但祗恁和衣卧。 柴扉草户，包巾纸袄，未必有人似我。 我醉还歌，我歌且舞，一恁憨痴好。 绿水青山，清风明月，自有人间仙岛。 且偎随、补破遮寒，烧榾柮火。 银月凄凉，绮霞明灭，秋色如此。 露满清襟，风生衰鬓，夜已三更矣。 寻思往事，千头万绪，回首诮如梦里。 指烟霄，不如归去，不知今夕何夕。 鹑衣百结，膱脂垢腻，犹是小蛮针指。 对酒逢诗，高吟大笑，四海今谁似。 荷亭竹阁，共风同月，此会今生能几。 君须记，去来聚散，只□底是。 何事雁来迟，独步秋园默默。 莫恨桂花开尽，有菊花堪惜。 回头顾影背斜阳，听西风萧瑟。 无限诗情酒思，那早梅知得。 楼前凝望。 见水满一溪，云满千嶂。 将晚欲行无绪，欲眠无况。 岩花涧草春无极，倚东风、忽然惆怅。 淡烟飞过，幽禽叫断，远钟嘹亮。 为底事、沈吟一晌。 念只影飘浮，寸心虚旷。 无限游丝落絮，此怀难状。 江湖淮海行将遍，觉诗肠、酒胆超畅。 一丘一壑归来，念我旧家天上。 且尽杯中酒。 问平生、湖海心期，更如君否。 渭树江云多少恨，离合古今非偶。 更风雨、十常八九。 长铗歌弹明月堕，对萧萧、客鬓闲携手。 还怕折，渡头柳。 小楼夜久微凉透。 倚危阑、一池倒影，半空星斗。 此会明年知何处，苹未秋风未久。 漫输与、鹭朋鸥友。 已办扁舟松江去，与鲈鱼、莼菜论交旧。 因念此，重回首。 梦绕荷花国。 遍□□、橘州柳市，芙蓉巷陌。 桂社兰乡白苹里，月冷波寒之夕。 有孤鹜、落霞知得。 一鹤横空云漠漠，见梅梢、万粒真珠滴。 犹未把，寒香惜。 画楼何处吹瑶笛。 便□□、酥颦玉笑，露松霜瘠。 姑射真人游紫府，下戏三江七泽。 此莫是、冰魂雪魄。 半逐风飞半随水，半在枝、半落苍苔白。 酒醒后，晓窗碧。 飞尽桃花片。 倚东风、高吟大啸，开怀消遣。 芍药牡丹开未遍。 不道韶华如电。 无心向、小庭幽院。 秉烛夜游虽不倦，奈一番、风雨花容变。 春去也，无人见。 何处莺莺啼不断。 探后园、红稀翠减，青稠绿满。 蝶在花间犹死恋。 早有行人摇扇。 故自要、与春为饯。 笑指白云归去好，对夕阳、泻酒凭谁荐。 柳深处，有双燕。 一别蓬莱馆。 看桑田成海，又见松枯石烂。 目断虚皇无极处，安得殿头宣唤。 指归路、钧天早晚。 此去罡风三万里，但九霞、渺渺青云远。 望不极，空泪眼。 瑶池昔会群仙宴。 此秋来、荻花枫叶，令人凄惋。 满面朱尘那忍见，酒病花愁何限。 知几度、春莺秋雁。 从此飞神腾碧落，向清都、来往应无间。 丹渐熟，骨将换。 昔在神霄府。 是上皇娇惜，便自酣歌醉舞。 来此人间不知岁，仍是酒龙诗虎。 做弄得、襟情如许。 俯仰红尘几今古。 算风灯、泡沫无凭处。 即有这，烟霄路。 淮山浙岸潇湘浦。 一寻思、柳亭枫驿，泪珠溅俎。 此去何时又相会，离恨萦人如缕。 更天也、愁人风雨。 语燕啼莺莫相管，请各家、占取闲亭坞。 人事尽，天上去。 风送寒蟾影。 望银河、一轮皎洁，宛如金饼。 料得故人千里共，使我寸心耿耿。 浑无奈、天长夜永。 万树萧森猿啸罢，觉水边、林下非人境。 睡不著，酒方醒。 芙蓉池馆梧桐井。 悄不知、今夕何夕，寒光万顷。 年少风流多感慨，况此良辰美景。 须对此、大拼酩酊。 满目新寒舞黄落，嗟此身、何事如萍梗。 桂花下，露华冷。 静看春容瘦。 未清明、荼䕷避席，蔷薇出昼。 花里流莺骂桃李，似与东风管句。 怕虚度、兰亭时候。 我也别来天上夕，向年时、感叹湖山旧。 旧日事，君知否。 玉皇驾出清都晓。 就御前、三千神女，指麾八九。 化作花神下人世，如把粉团搦就。 又一似、玉盘在手。 莫是蕊珠亲付属，教小心、劝我杯儿酒。 也只得，为陪笑。 极目飙尘表。 醉酣时、楼中起舞，楼前舒啸。 坐见四山烟雾散，是处落花啼鸟。 忽惊下、九天星斗。 双鹤飞来风露爽，一声声、清唳苍松杪。 奈对景，不酾酒。 旧家三点蓬莱小。 有琼台双阙，长是香花缭绕。 铁笛夜吹金剑吼，恨此瀛洲路杳。 知几度、琪林春老。 闲倚朱阑思昨梦，对江山、感慨无人晓。 但千里，月华皎。 淡烟凝翠锁寒芜。 斜阳挂碧梧。 沙头三两雁相呼。 萧萧风卷芦。 何处笛，一声孤。 岸边人钓鱼。 快帆一夜泊桐庐。 问人沽酒无。 当初误触，紫微君、谪下神霄玉府。 醉后骑龙吹铁笛，酒醒不知何处。 绛阙寥寥，红尘扰扰，老泪滂如雨。 人间天上，桑田沧海如许。 遥想十二楼前，琪花开已遍，鸾歌鹤舞。 梦到三天还又落，愁听空中箫鼓。 独倚阑干，笑拈花片，细写思归字。 东风还会，为伊吹上天去。 罗浮山下，正秋高气爽，凄凉风物。 瘦落丹枫飞紫翠，峭拔青山石壁。 客鬓萧疏，诗肠清苦，病骨如冰雪。 怒髯铁立，有怀不下三杰。 袖里宝剑生寒，中宵起舞，引酒清歌发。 襟曲屡兴猿鹤梦，坐看月痕生灭。 露沁桃花，云笼芝草，任长莓苔发。 如今话别，橙黄橘绿时月。 旧家宋玉，是何人、偏到秋来凄惨。 细雨疏风天气冷，离别令人销黯。 樯燕飞归，岸花吹送，自是生怀感。 挑灯酌酒，平生明目张胆。 二十年在江湖，枫亭柳驿，往事都曾览。 胸次可吞云梦九，也没尘埃一糁。 木落山高，云寒雁断，水瘦溪痕减。 不知把菊，又在何处轩槛。 海天秋老，夜凄清、坐对香温金鸭。 听得寒蝉声断续，一似离歌相答。 鸿雁初来，骅骝欲去，永夜烧红蜡。 不须别酒，有时亦呷一呷。 丈夫南北东西，何天不可，鸣剑雄开匣。 岂特东湖徐孺子，下得陈蕃之榻。 黄叶声乾，碧莲香减，枕上凉萧飒。 出门一笑，四方风起云合。 桃花开尽，正溪南溪北，春风春雨。 寒食清明都过了，愁杀一声杜宇。 醉跨蹇驴，踏翻芳草，满满斟鹦鹉。 游仙梦觉，不知身在何处。 因甚青鸟不来，一年春事，拈指都如许。 人在白云流水外，多少莺啼燕语。 遣兴成诗，烹茶解酒，日落蔷薇坞。 玉龙嘶断，乱鸦惊起无数。 绿菏十里吐秋香，湖水掌平如镜。 日落云收天似洗，况又月明风静。 露逼葭蒲，烟迷菱芡，缩尽寒鸦颈。 两枝画桨，柳阴浓处乘兴。 遥想和靖东坡，当年曾胜赏，一觞一咏。 是则湖山常不老，前辈风流去尽。 我兴还诗，我欢则酒，醉则还草圣。 明朝却去，冷泉天竺双径。 翠幄张天见未曾。 驼峰鹅掌出庖烹。 醉酣浑是迷天地，但见尊前万点星。 人似玉，酒如饧。 果盘簇饤不知名。 东风吹我三山下，如在神霄上帝庭。 敕使竟空反，公不出梅关。 当年玉座记忆，仄席问平安。 羽扇尉佗城上，野服仙游阁下，辽鹤几时还。 赖有蜀耆旧，健笔与书丹。 青油士，珠履客，各凋残。 四方蹙蹙靡骋，独此尚宽闲。 丞相祠堂何处，太傅石碑堕泪，木老瀑泉寒。 往者不可作，置酒且登山。 遣作岭头使，似戍玉门关。 来时送者，举酒珍重祝身安。 街畔小儿拍笑，马上是翁矍铄，头与璧俱还。 何处得仙诀，发白颊犹丹。 屋茅破，篱菊瘦，架签残。 老夫自计甚审，忙定不如闲。 客难扬雄拓落，友笑王良来往，面汗背芒寒。 再拜谢不敏，早晚乞还山。 老子颇更事，打透利名关。 百年扰扰于役，何异入槐安。 梦里偶然得意，醒后才堪发笑，蚁穴驾车还。 恰佩南柯印，彷佛毂曾丹。 客未散，日初昳，酒犹残。 向来幻境安在，回首总成闲。 莫问浮云起灭，且跨刚风游戏，露冷玉箫寒。 寄语抱朴子，候我石楼山。 半世惯歧路，不怕唱阳关。 朝来印绶解去，今夕枕初安。 莫是散场优孟，又似下棚傀儡，脱了戏衫还。 老去事多忘，公莫笑师丹。 笔端花，胸中锦，两消残。 江湖水草空旷，何必养天闲。 久苦诸君共事，更尽一杯别酒，风露夜深寒。 回首行乐地，明日隔云山。 怪事广寒殿，此夕不开关。 林间乌鹊相贺，暂得一枝安。 只在浮云深处，谁驾长风挟取，明镜忽飞还。 玉兔呼不应，难觅臼中丹。 酒行深，歌听彻，笛吹残。 嫦娥老去孤另，离别匹如闲。 待得银盘擎出，只怕玉峰醉倒，衰病不禁寒。 卿去我欲睡，孤负此湖山。 老年有奇事，天放两中秋。 使君飞榭千尺，缥缈见麟洲。 景物东徐城上，岁月北征诗里，圆缺几时休。 俯仰慨今昔，惟酒可浇愁。 风露高，河汉澹，素光流。 贾胡野老相庆，四海十分收。 竞看姮娥金镜，争信仙人玉斧，费了一番修。 衰晚笔无力，谁伴赋黄楼。 何处相逢，登宝钗楼，访铜雀台。 唤厨人斫就，东溟鲸脍，圉人呈罢，西极龙媒。 天下英雄，使君与操，馀子谁堪共酒杯。 车千两，载燕南赵北，剑客奇才。 饮酣画鼓如雷。 谁信被晨鸡轻唤回。 叹年光过尽，功名未立，书生老去，机会方来。 使李将军，遇高皇帝，万户侯何足道哉。 披衣起，但凄凉感旧，慷慨生哀。 岁暮天寒，一剑飘然，幅巾布裘。 尽缘云鸟道，跻攀绝顶，拍天鲸浸，笑傲中流。 畴昔奇君，紫髯铁面，生子当如孙仲谋。 争知道，向中年犹未，建节封侯。 南来万里何求。 因感慨桥公成远游。 叹名姬骏马，都成昨梦，只鸡斗酒，谁吊新丘。 天地无情，功名有命，千古英雄只麽休。 平生客，独羊昙一个，洒泪西州。 我羡君归，一路秋风，芙蓉木犀。 想慈颜望久，灵乌乍噪，新眉画就，郎马频嘶。 忙脱征衫，快呼斗酒，细为家人说建溪。 争知道，这中年怀抱，最怕分携。 丈夫南北东西。 应笑杀离筵粉泪啼。 怅佳人来未，碧云冉冉，王孙去后，芳草萋萋。 明日相思，山重水复，古道人稀茅店鸡。 元龙老，有高楼百尺，谁共登梯。 一卷阴符，二石硬弓，百斤宝刀。 更玉花骢喷，鸣鞭电抹，乌丝阑展，醉墨龙跳。 牛角书生，虬髯豪客，谈笑皆堪折简招。 依稀记，曾请缨系粤，草檄征辽。 当年目视云霄。 谁信道凄凉今折腰。 怅燕然未勒，南归草草，长安不见，北望迢迢。 老去胸中，有些磊块，歌罢犹须著酒浇。 休休也，但帽边鬓改，镜里颜凋。 我梦见君，戴飞霞冠，著宫锦袍。 与牧之高会，齐山诗酒，谪仙同载，采石风涛。 万卷星罗，千篇电扫，肯学穷儿事楚骚。 掀髯啸，有鱼龙鼓舞，狐兔悲嗥。 英雄埋没蓬蒿。 谁摸索当年刘与曹。 叹事机易失，功名难偶，诛茅西崦，种秫东皋。 栅有鸡豚，庭无羔雁，道是先生索价高。 人间窄，待相期海上，共摘蟠桃。 华发萧萧，归碧鸡坊，出金马门。 把一枝色笔，掷还郭璞，些儿残锦，回乞天孙。 永免朝参，更无宣锁，送老三家水竹村。 休休也，任巫阳来下，未易招魂。 茅檐安得庖阍。 倩便了沽来酒满樽。 叹角巾东路，吾寻初服，上书北阙，子漫危言。 漏院霜靴，火城雪辔，得似先生败絮温。 安危事，付布衣融泰，鼎足膺蕃。 惭愧清朝，罢贡包茅，住发牙璋。 便羊裘归去，难留严子，牛衣病卧，肯泣王章。 畴昔忧天，如今怀土，田舍鸡肥社酒香。 甘雨足，且免扶锄苦，免踏车忙。 先生少拟荀扬。 晚自觉才衰可斗量。 甚都无白凤，飞来玄草，亦无紫气，下烛干将。 待得新亭，倒持手版，何似抽还政事堂。 荣与辱，算到头由我，不属苍苍。 多谢句芒，露十分春信，一种仙姿。 主人领客卜夜，也唤分司。 天葩国艳，几曾烦、薄粉浓脂。 微似有，酒潮玉颊，更无粟起香肌。 犹记老婆年少，爱斜簪宝髻，浅印红眉。 回头笑他桃杏，太赤些儿。 而今零落，更禁当、多少风吹。 君看取，梢头点滴，绝胜树下纷披。 墙角残红，恍徐娘虽老，尚有丰姿。 纷纶绛节导从，不要街司。 随波万点，似阿房、漂出残脂。 休懊恼，丹铅褪尽，本来冰雪为肌。 老子平生心铁，被色香牵动，愁上双眉。 且祝东风小缓，沥酒芒儿。 道伊解冻，甚潘郎、鬓雪难吹。 犹忆侍，钧天广宴，万红舞袖披披。 老子今年，忽七旬加七，饱阅炎凉。 夜窗犹坐书案，点勘偏旁。 浮荣膜外，这些儿、感谢苍苍。 试看取，名园甲第，主人几个还乡。 淇澳磻溪二叟，向王朝抑抑，牧野洋洋。 申公被蒲轮算，来议明堂。 平章前哲，驾青牛、去底差强。 自櫽括，山歌送酒，不消假手长房。 此老先生，尚不留东阁，肯博西凉。 我侬争敢，来近思旷之旁。 朱颜未改，绝胜如、蔡义张苍。 元自有，安丹灶地，何须求白云乡。 欲缀小词称寿，□譬如河伯，观海盳洋。 遥知垂弧甲第，置酒华堂。 且吟梁甫，谁管他、冶子田强。 试问取，壶翁仙诀，几时传与君房。 谢病归来，便文殊相问，懒下禅床。 雀罗晨有剥啄，颠倒衣裳。 袖中贽卷，原夫辈、安敢争强。 若不是，子期苗裔，也应通谱元常。 村叟鸡鸣籁动，更休烦箫管，自协宫商。 酒边唤回柳七，压倒秦郎。 一觞一咏，老尚书、闲杀何妨。 烦问讯，雪洲健否，别来莫有新腔。 绕篱寻菊，菊犹迟、舍北芙蓉浑未。 却是小山丛桂里，一夜天香飘坠。 约束奴兵，丁宁稚子，莫扫青苔砌。 风高露冷，倚栏疑匪人世。 客有载酒过余，朗吟招隐，洗尽悲秋意。 白发长官穷似虱，刚被天公调戏。 遍地堆金，满空雨粟，不济渊明事。 残英剩馥，明朝犹可同醉。 天风浩动，扫残暑、推上一轮圆魄。 爱举眉山公旧话，与客泛舟赤壁。 一自奎星，去朝帝所，叹洞箫声息。 空馀二赋，至今凄动金石。 长记诗境平生，诗豪酒圣，亦自仙中谪。 畴昔停桡追欢处，忍听邻人吹笛。 董相林荒，贺公湖在，俯仰成陈迹。 两翁已矣，年年孤负今夕。 此翁双手，顿闲处、且把香篝笼袖。 西掖北门辞不要，肯要南柯太守。 小小亭台，些些竹木，何必灵和柳。 地行仙里，合推侬做班首。 取次著绝交书，续归田录，谁掣先生肘。 莫遣朝衣梅醭了，留祝南山之寿。 苍妓上厅，老僧封院，得似樗庵叟。 虚名身后，生前且一杯酒。 梦中忘却，已闲退、谏草犹藏怀袖。 文不会、铺张粉饰，武又安能战守。 秃似葫芦，辣於姜桂，衰飒同蒲柳。 没安顿处，不如归去丘首。 岁晚筋力都非，任空花眩眼，枯杨生肘。 客举前修三数个，待与刘君为寿。 或号憨郎，或称钝汉，或自呼聱叟。 一篇齐物，读时咽以卮酒。 戏衫抛了，下棚去、谁笑郭郎长袖。 小小草庵无宝贝，何必神呵鬼守。 黄奶篝灯，青奴拂榻，莫要他桃柳。 客来问字，此翁高卧摇首。 彷佛曾子当年，商歌满屋，衣不完衿肘。 混沌若教休凿窍，巧历安知其寿。 文叔故人，仲华几个，输与羊裘叟。 浮生如寄，切身之物惟酒。 老逢初度，小儿女、盘问翁翁年纪。 屈指先贤，彷佛似，当日申公归邸。 跛子形骸，瞎堂顶相，更折当门齿。 麒麟阁上，定无人物如此。 追忆太白知章，自骑鲸去后，酒徒无几。 恶客相寻，道先生、清晓中酲慵起。 不袖青蛇，不骑黄鹤，混迹红尘里。 彭聃安在，吾师淇澳君子。 四朝遗老，须眉白、巧历不知其纪。 真唤九重为座主，肯谒侯门王邸。 晚会耆英，未论爵德，乡曲无如齿。 酒酣度曲，妙音久不闻此。 堪叹化鹤重来，但累累华表，旧人存几。 散尽黄金，留箧中团扇，怕秋风起。 结绮歌阑，披香宴悄，放出深宫里。 颠毛虽秃，尚堪封管城子。 太丘晚节，把家事、一切传他谌纪。 业已休休，又谁解露绶，会稽郡邸。 张丈殷兄，阮生朱老，相与为唇齿。 酒楼犹记，谪仙尝醉於此。 一二耆旧贻书，新来强健否，问年今几。 谢傅当时，却因个甚，抛了东山起。 对局含嚬，闻筝堕泪，围在愁城里。 吾评晋士，不如归去来子。 悬弧之旦。 忆争骑竹马，各怀金弹。 恨岁月、去我堂堂，向酒畔愁生，镜中颜换。 灶壤丹飞，慢追悔、邺侯婚宦。 已发心忏悔，免去猴冠，卸下麟楦。 依稀仆家铁汉。 虽未梢老寿，初节魔难。 幸闻早、省了柳枝，更送了朝云，尘念俱断。 丈室萧然，独病与、乐天相伴。 但归依西方，拈起向来一瓣。 瀛洲真学士，为底事、在红尘。 为语触宫围，沈香亭里，瞋谪仙人。 为亲近君侧者，见万言策子惎刘蕡。 为是尚方请剑，汉廷多惮朱云。 君言往事勿重陈。 且斗酒边身。 也不会区区，算他甲子，记甚庚寅。 尔曹譬如朝菌，又安知、老柏与灵椿。 世上荣华难保，古来名节如新。 古人吾不见，君莫是、郑当时。 更筑就山房，躬耕谷口，名动京师。 诸公任他衮衮，与杜陵野老共襟期。 有客至门先喜，得钱沽酒何疑。 昔年连辔柳边归。 陈迹恍难追。 况种桃道士，看花君子，回首皆非。 相逢故人问讯，道刘郎、老去久无诗。 把作一场春梦，觉来莫要寻思。 郡人元未识，新太守、定何如。 待说向诸贤，西桥人物，个个清臞。 相将下车许久，但凝香之乐一些无。 残漏几筹视事，浓油一盏观书。 旁人徒见两轮朱。 玉色未尝腴。 有无穷阴骘，三农衣食，万衲钟鱼。 尔侬迎新送旧，似君侯、清约更谁欤。 欲举一杯寿酒，却愁破费兵厨。 怪新年、倚楼看镜，清狂浑不如旧。 暮云千里伤心处，那更乱蝉疏柳。 凝望久。 怆故国，百年陵阙谁回首。 功名大谬。 叹采药名山，读书精舍，此计几时就。 封侯事，久矣输人妙手。 沧洲聊作渔叟。 高冠长剑浑闲物，世上切身惟酒。 千载后。 君试看，拔山扛鼎俱乌有。 英雄骨朽。 问顾曲周郎，而今还解，来听小词否。 甚春来、冷烟凄雨，朝朝迟了芳信。 蓦然作暖晴三日，又觉万姝娇困。 霜点鬓。 潘令老，年年不带看花分。 才情减尽。 怅玉局飞仙，石湖绝笔，孤负这风韵。 倾城色，懊恼佳人薄命。 墙头岑寂谁问。 东风日暮无聊赖，吹得胭脂成粉。 君细认。 花共酒，古来二事天尤吝。 年光去迅。 漫绿叶成阴，青苔满地，做得异时恨。 便披蓑、荷锄归去，何须身著宫锦。 与谁共话桑麻事，朱老阮生尤稔。 筛样饼。 瓮样茧，长须赤脚供樵饪。 清流浊品。 尽扫去胸中，置诸膜外，对酒莫辞饮。 华胥梦，怕杀人惊晓枕。 疏窗惟月来闯。 一生常被弓旌误，且告朝家追寝。 愁个甚。 君管取，有薇堪采松堪荫。 茅山再任。 幸不是谋臣，又非世将，免犯道家禁。 一筇两屦，导从比、在京差省。 更不草白麻，不批黄敕，稍觉心清力省。 幸有善和书堪读，何必然藜芸省。 且阁起庄骚，专看老易，课程尤省。 梦境。 槐阴禁苑，药翻纶省。 纸裹里，有青铜钱三百，送与酒家展省。 吊李白坟，挂徐君剑，零落端平同省。 仅留得、老子婆娑，怎不拂衣华省。 谁把灵丹，点化了、荒园瓦砾。 奇特处、恰当秋杪，不争春色。 因甚素娥脂粉艳，怪他白帝车旗赤。 叹暮年、无句比红儿，芳心息。 狂飙起，行云急。 开与谢，俱堪惜。 唤妓行按酒，客来操瑟。 扑鼻微香薰世界，解颜一笑迷人国。 怕匆匆、归去广寒宫，难踪迹。 说与行云，且撋就、嫦娥今夕。 俄变见、金蛇能紫，玉蟾能白。 九万里风清黑眚，三千世界纯银色。 想天寒、桂老已吹香，堪攀摘。 湘妃远，谁鸣瑟。 桓伊去，谁横笛。 叹素光如旧，朱颜非昔。 老去欢悰无奈减，向来酒量常嫌窄。 倩何人、天外挽冰轮，应留得。 江左惟公，争些子、吾其衽发。 谈笑里、旄头泛扫，斗杓旋斡。 投一粒丹元气转，下三数著输棋活。 把晋朝王谢传同看，谁优劣。 飞凯奏，清夔峡。 蠲和籴，宽畿浙。 有三千功行，待从头说。 玉斝满斟长寿酒，冰轮探借中秋月。 更慈帏、喜见凤将雏，添丹穴。 先生放逐方归，不如前辈抽身早。 台郎旧秩，看来俗似，散人新号。 起舞非狂，行吟非怨，高眠非傲。 叹终南捷径，太行盘谷，用卿法、从吾好。 闭了草庐长啸。 后将军来时休报。 床头书在，古人出处，今人非笑。 制个淡词，呷些薄酒，野花簪帽。 愿云台任满，又还因任，赛汾阳考。 病翁一榻萧然，不知世有欢娱事。 雀罗庭院，载醪客去，催租人至。 报答秋光，要些酒量，要些诗思。 奈长鲸罢吸，寒蛩息响，查瓯外、惟贪睡。 穷巷幸无干贽。 或相过、莫知谁氏。 柴门草户，阙人守舍，任伊题字。 自和山歌，国风之变，离骚之裔。 待从今向去，年年强健，插花高会。 自淮阳别后，一回首、又穷年。 叹蓬逐旋飚，叶随流水，星散维垣。 南来忽闻归兴，岂苍天、故意要储贤。 云慢凌司马赋，风偏动季鹰船。 梅窗夜月见修妍。 骏辔忆连钱。 命画桨溪流，篮舆山郭，囊锦诗篇。 休辞岁寒远道，对松篁、莫慰寂寥边。 尘榻谁为我下，酒杯惟待君传。 对江云日暮，又那更、夜如年。 见霜满晴空，山衔星斗，月挂城垣。 知心故人间阻，几何时、尊酒会多贤。 冷落巴山夜雨，凄凉剡水寒船。 孱容羞睹镜中研。 远水与天连。 怪梦有馀甜，酒无好味，诗不成篇。 刀圭解生毛羽，向晨风、飞傍彩云边。 报道东君到也，一枝春信先传。 昨夜城头望牛斗。 金气横空作龙吼。 朝天尺一鹤飞书，尊前夺我龙头友。 风流江左后。 青毡旧物曾坚守。 念侨居、淮阳九载，闲却丝纶手。 花骢欲系无长柳。 玉箸频挥翻短袖。 凤凰台近月重圆，紫薇花暖香依旧。 功名随分有。 论交要在知心友。 唱阳关、一杯别酒，先祝斯文寿。 陵山载酒，泗河扬柁，尊前折尽将离。 才试牛刀，俄惊凫舄，令人去后多思。 休唱别离词。 看玉函星铁，骑佩铜丝。 丹凤鸣阳，碧梧栖尔最高枝。 等闲展对声词。 对一庭明月，千里邦畿。 西涧家声，玉堂人物，夜窗梦果心期。 才思浩无涯。 若深航濂洛，峻驾峨眉。 胸抱相思，银筝锦字莫教迟。 飞雨一番，杜宇数声，东君又回。 对花垂粉泪，舟移洛甫，柳眉颦黛，马走章台。 南架海棠，北窗红药，都是当年手自裁。 伤离别，想今朝去也，明日重来。 轩车且莫相催。 待细把衷肠诉此怀。 这画阑六曲，懒和月倚，朱帘十二，不与风开。 青杏园林，朱樱酪酒，争似和羹雪后梅。 那时节，好都将心事，分付多才。 风送深冬，雪消残腊，天时人事相催。 堂北迎萱，水东问柳，阿谁报道春回。 土牛装罢，候葭琯、先飞律灰。 宜春宝字，是处人家，罗绮筵开。 三年客里情怀。 千里亲闱，一寸灵台。 彩燕金钗，青丝生菜，还思纤手安排。 韶光是也，可人的、如今再来。 介他眉寿，但愿年年，春酒盈杯。 日色隐花萼，清夜宴华晴。 梁州新曲初就，锦瑟按银筝。 中坐太真妃子，列坐亲封秦虢，歌笑尽倾城。 百斛金尊倒，一醉玉山倾。 扶上马，东小玉，右双成。 绛纱笼烛高照，宫漏已三更。 抱得禄儿归去，酒醒三郎何处，忽听鼓鼙惊。 可惜马嵬恨，不得寄丹青。 自东君别后，对花柳、愈无聊。 但旅寓年年，梦添夜夜，饭减朝朝。 应怜此情何似，却梅天、风雨正潇潇。 奁玉有谁暖眼，带围漫自松腰。 深沈庭院好香烧。 水远玉人遥。 念信阻鸾笺，调空绿绮，字满鲛绡。 东君也知人意，几黄昏、天际送兰桡。 锦荔堂前载酒，梧桐月下吹箫。 值升平海宇，又春色、与俱还。 向杨柳楼台，海棠庭院，红药阑干。 可人好风良月，都收拾入锦囊间。 心事已超尘外，天公分付人间。 世途陆海拥波澜。 回首梦中看。 想酒醒罗浮，云空巫峡，饭熟邯郸。 从兹破琴煮鹤，猗阑不用对人弹。 粗足少游衣食，何妨司马江山。 城头初鼓，天街上、渐渐行人声悄。 半窗风月，一枕新凉，睡熟不知天晓。 最是家山千里，远劳归梦，待说离情难觉。 觉来时，帘外数声啼鸟。 谁道。 为甚新来消瘦，底事恹恹烦恼。 不是悲花，非干病酒，有个离肠难扫。 怅望江南，天际白云飞处，念我高堂人老。 寸草心，朝夕怎宽怀抱。 新酒初香菊半含。 月也三三。 日也三三。 登高已约上崭岩。 世事相担。 风雨相担。 头上茱萸颠倒簪。 身在河南。 心在江南。 渊明何日解征骖。 俯也何惭。 仰也何惭。 先生避谤山栖，戒门不纳高轩客。 谁欤来者，吟诗张碧，诙谐侯白。 礼数由他，谢郎著帽，王郎穿屐。 且问花随柳，举杯邀月，那须预、人家国。 香案旁边供职。 鸟飞空、何曾留迹。 臞翁铁汉，两贤安在，百夫之特。 但愿王师，早俘颉利，早禽长狄。 便太平无事，卖薪沽酒，骑牛腰笛。 此翁饱阅人间，三生似是刘宾客。 若论辈行，早陪韩柳，晚交元白。 老矣安能，为人取履，与人争屐。 叹酒泉郡远，醉乡路绝，今何处、堪开国。 解去冰衔华职。 遍空山、难寻行迹。 道旁喘月，田间卧草，也胜郊特。 宰相□□，周公留召，娄公容狄。 喜时平身健，三行社饮，一声樵笛。 吾少多奇节。 颇揶揄、玉关定远，壶头新息。 一剑防身行万里，选甚南溟北极。 看塞雁、衔来秋色。 不但槊棋夸妙手，管城君、亦自无勍敌。 终贾辈，恐难匹。 酒肠诗胆新来窄。 向西风、登高望远，乱山斜日。 安得良弓并快马，聊与诸公角力。 漫醉把、栏干频拍。 莫恨寒蟾离海晚，待与君、秉烛游今夕。 欢易买，健难得。 驿骑联翩至。 道台家、筹边方急，酒行姑止。 作麽携将琴鹤去，不管州人堕泪。 富与贵、平生无味。 可但红尘难著脚，便山林、未有安身地。 搔白发，兀相对。 前身小范疑公是。 忆当年、天章阁上，建明尤伟。 庆历诸贤方得路，便不容他老子。 须著放、延州城里。 一句殷勤牢记取，在朝廷、最好图西事。 何必向，玉关外。 湛湛长空黑。 更那堪、斜风细雨，乱愁如织。 老眼平生空四海，赖有高楼百尺。 看浩荡、千崖秋色。 白发书生神州泪，尽凄凉、不向牛山滴。 追往事，去无迹。 少年自负凌云笔。 到而今、春华落尽，满怀萧瑟。 常恨世人新意少，爱说南朝狂客。 把破帽、年年拈出。 若对黄花孤负酒，怕黄花、也笑人岑寂。 鸿北去，日西匿。 浅把宫黄约。 细端相、普陀烟里，金身珠络。 萼绿华轻罗袜小，飞下祥云仙鹤。 朵朵赛、蜂腰纤弱。 已被色香撩病思，尽鹅儿、酒美无多酌。 看不足，怕残却。 人间难得伤春药。 更枝头、流莺呼起，少年狂作。 留取姚家花相伴，羞与万红同落。 未肯让、蜡梅先著。 乐府今无黄绢手，问斯人、清唱何人酢。 休草草，认题错。 梦断钧天宴。 怪人间、曲吹别调，局翻新面。 不是先生喑哑了，怕杀乌台旧案。 但掩耳、蝉嘶禽啭。 老去把茅依地主，有瓦盆盛酒荷包饭。 停造请、免朝见。 少狂误发功名愿。 苦贪他、生前死后，美官佳传。 白发归来还自笑，管辖希夷古观。 看一道、冰衔堪羡。 妃子将军瞋未已，问匡山、何似金銮殿。 休更待，杜鹃劝。 风露驱炎毒。 记仙翁、飘然谪堕，吹笙骑鹄。 历历汉初秦季事，山下瓜犹未熟。 过眼见、群雄分鹿。 想得拂衣游汗漫，试回头、刘项俱蛮触。 斫鲸脍，脯麟肉。 越人好事因成俗。 拥遨头、如云士女，山南山北。 问讯先生无恙否，齐鲁干戈满目。 且游戏、扶胥黄木。 不是世无瓜样枣，便有来、肯饱痴儿腹。 聊举酒，笑相属。 此腹元空洞。 少年时、诸公过矣，上天吹送。 老大被他禁害杀，身与浮名孰重。 这鼓笛、休休拈弄。 彩笔掷还残锦去，愿今生、来世无妖梦。 且饭犊，莫吞凤。 新来喑哑如翁仲。 羡王郎、骖鸾缥缈，玉箫吹动。 应笑夔州村里女，灸面生愁进奉。 要绝代、倾城安用。 今古何人知此理，有吾家、酒德先生颂。 三万卷，漫充栋。 人老难重少。 强追陪、李侯痛饮，刘郎清啸。 报答秋光无一字，虚说君房语妙。 且匣起、青铜休照。 赖有多情篱下菊，待西风、不肯先开了。 留晚节，发孤笑。 孔璋客绍衡依表。 有谁怜、戴花翁病，插萸人少。 生不逢场闲则剧，年似龚生犹夭。 吃紧处、无人曾道。 到得扶他迂叟出，算貂蝉、未抵深衣帽。 街酒贱，更沽釂。 行乐尤宜少。 忆坡公、洞箫听罢，划然长啸。 四海共知霜鬓满，莫问近来何妙。 也不记、金莲曾照。 老没太官糕酒分，把茱萸、便准登高了。 齐得丧，等嘻笑。 集无韩子潮州表。 数当时、南迁者众，北归人少。 赤壁玉堂均一梦，此岂蛮烟能夭。 与同叔、俱尝知道。 谁向进贤冠底说，画出来、不似眉山帽。 秋菊盏，献公釂。 拂袖归来也。 懒追陪、竹林嵇阮，兰亭王谢。 谁与此翁相暖热，赖有平生伯雅。 且放意、高吟闲话。 山鸟山花皆上客，又何须、胜似公荣者。 胸磊块，总浇下。 盘龙痴绝求鹅炙。 这先生、黄齑瓮熟，味珍无价。 酒颂一篇差要妙，庄列诸书土苴。 任礼法、中人嘲骂。 君特未知其趣耳，若还知、火急来投社。 共秉烛，惜今夜。 过眼光阴驶。 忆垂髫、留连节物，逢场游戏。 初试綀衣弄纨扇，斗采菖蒲涧里。 今发白、颜苍如此。 艾子萧郎方用事，怪先生、苦死纫兰芷。 君不乐，欲何俟。 头标夺得群儿喜。 向溪边、旁观助噪，叹吾衰矣。 欲建鼓旗无气力，唤起龙泉改委。 但酒户、加封而已。 晚觉醉乡差快活，那独醒、公子真呆底。 聊洗净，笛筝耳。 上林全树，曾借君栖宿。 朝过瑶台暮群玉。 忽翩然、脱下宫锦袍来，□□□，却向齐州受箓。 等闲挥醉笔，咳唾千篇，长与诗家窃膏馥。 身是酒星文星，刚被诗人，□唤做、禁中颇牧。 便散发、骑鲸去何妨，从我者谁欤，安期徐福。 归鞍尚欲小徘徊。 逆境难排。 人言酒是消忧物，奈病馀、孤负金罍。 萧瑟捣衣时候，凄凉鼓缶情怀。 远林摇落晚风哀。 野店犹开。 多情惟是灯前影，伴此翁、同去同来。 逆旅主人相问，今回老似前回。 攀翻宰树暂徘徊。 草草安排。 昔人徒步陈鸡絮，愧公家、仆马觥罍。 华表旧愁满目，黄粱残梦伤怀。 欲将庄列等欢哀。 对卷慵开。 凭高指点虚无路，问何年、辽鹤归来。 宿酒得风渐解，小舆待月同回。 去岁越王台上饮，席间二客如龙。 凭高吊古壮怀同。 马嘶千嶂暮，乐奏半天中。 今岁三家村市里，故人各自西东。 菊花时节酒樽空。 可怜双雪鬓，禁得几秋风。 纸帐素屏遮。 全似僧家。 无端霜月闯窗纱。 唤起玉关征戍梦，几叠寒笳。 岁晚客天涯。 短发苍华。 今年衰似去年些。 诗酒新来俱倚阁，孤负梅花。 束緼宵行十里强。 挑得诗囊。 抛了衣囊。 天寒路滑马蹄僵。 元是王郎。 来送刘郎。 酒酣耳热说文章。 惊倒邻墙。 推倒胡床。 旁观拍手笑疏狂。 疏又何妨。 狂又何妨。 日月跳丸，光阴脱兔。 登临不用深怀古。 向来吹帽插花人，尽随残照西风去。 老矣征衫，飘然客路。 炊烟三两人家住。 欲携斗酒答秋光，山深无觅黄花处。 年年跃马长安市。 客舍似家家似寄。 青钱换酒日无何，红烛呼庐宵不寐。 易挑锦妇机中字。 难得玉人心下事。 男儿西北有神州，莫滴水西桥畔泪。 东甽宁馨儿，南国循良守。 先把炉熏祝帝尧，次祝君侯寿。 广致米商船，多酿兵厨酒。 客有须眉似盖延，许至华堂否。 受持鼻祖五千言。 留得谷神存。 伴我赋诗茅屋，饶渠待诏金门。 此翁岁晚，有书充栋，有酒盈樽。 君看多花早落，孰如仙李蟠根。 君看郭西景，浑不减孤山。 飞楼突兀百尺，轮奂侈前观。 绝唱新词寡和，堕泪旧碑无恙，往事付惊澜。 不见辽鹤返，惟对水鸥闲。 又何必，珠翠盛，管弦欢。 唾壶麈尾潇洒，领客上高寒。 丞相功存宗庙，祭酒义兼家国，世事尚相关。 风月寓意耳，莫作晋人看。 久矣无循吏。 自当年、弘宽去后，风流谁继。 律令喜为鹰击勇，无复柔桑驯雉。 何幸见、真儒小试。 手种海棠三百本，有几多、遗爱人须记。 潘岳县，未为贵。 文章政事通枫陛。 看傅岩、霖雨岁旱，要须均施。 玉色温其山似立，气禀新秋清厉。 便好据、经纶要地。 却笑庞才非百里，骤天衢、自合还天骥。 卮酒祝，八千岁。 五柳先生，宦情无几，赋成归去来兮。 吾归何所，任运且随时。 曾向高人问道，清妙处、已悟希夷。 谁能羡，胸中芥子，容易纳须弥。 竹林，新职事，神交狂客，志慕天随。 但能乐天知命，夫复何疑。 多谢故人念我，平安报、不必纲维。 饮君酒，愿君同寿，此外本无为。 芙蓉苑。 记试酒清狂，亸鞭游遍。 翠红照眼。 凝芳露、洗出青霞一片。 垂杨两岸。 窥镜底、新妆深浅。 应料似、锦帐行春，三千粉春矜艳。 邂逅系马堤边，念玉笋轻攀，笑簪同欢。 岁华暗换。 西风路、几许愁肠凄断。 仙城梦黯。 还又是、六桥秋晚。 凝望处，烟淡云寒，人归雁远。 青嶂绕，翠堤斜。 晴绮散馀霞。 一湖春水碧无瑕。 可惜画船遮。 燕交飞，莺对语。 风软香尘凝路。 一年春事又扬花。 诗酒□韶华。 吮煤弄笔。 草圣寰中君第一。 电脚摇光。 骤雨旋风声满堂。 豪厘巧辨。 唤起羲之当北面。 醉眼摩娑。 错认书颠作酒颠。 画楼酒醒春心悄。 残月悠悠芳梦晓。 娇汗浸低鬟。 屏山云雨阑。 香车河汉路。 又是匆匆去。 鸾扇护明妆。 含情看绿杨。 九日明朝是。 问宜轩何事，今朝众宾交至。 长记每年八月八，曾庆饮仙出世。 直推到、於今何意。 要待千崖秋气爽，向东篱、试探花开未。 挝急鼓，舞长袂。 主人臭味花相似。 笑争春、红紫低昂，转头扫地。 独占西风摇落候，旋屑黄金点缀。 做得个、秋花元帅。 旧说东阳流菊水，饮之者、寿过百馀岁。 泛此酒，劝公醉。 句里思黄九。 笑王郎、不奈寒芳，腰围如柳。 得似江郎饶雅趣，时揽黄花诳口。 吐妙语、与之争秀。 闲绕珍从吟不尽，尽风前、露下栾栾瘦。 香自足，岂劳嗅。 一尊问我能同否。 叹双溪、冷落篱边，傲霜犹有。 浩唱云笺金缕调，兴发小槽珠酒。 待唤醒、早春梅友。 独恨爱花人易老，漫一年，好景还依旧。 东望处，立良久。 梦折营门柳。 送君归、暂戏斑衣，又拢征袖。 到得皇州风景异，只有湖山似旧。 把感慨、寓之杯酒。 雨抹晴妆西子样，且平章、剩赋诗千首。 富与贵，本来有。 青油幕底筹攻守。 拥貔貅、朝气凌云，夜锋冲斗。 蜀祲淮氛犹在眼，一扫正须健帚。 又何惜、驱弛奔走。 快展韬铃资世用，看归来、金印悬双肘。 倾玉斝，为亲寿。 二老交相访。 正不妨、勃窣媻姗，舍车而杖。 忆在蓉村新雨过，门外春流浩荡。 中有个、列仙臞相。 把酒论诗饶胜韵，更柳边、花底同心赏。 临别句，几回唱。 忽传风驭来溪上。 遣儿曹、策马郊迎，老怀欣畅。 争讶金华佳父子，飞下蓬莱崑阆。 有四士、追随仙仗。 我爱君如何次道，便令人、直欲倾家酿。 歌妙曲，郑声放。 我爱□君，结屋并山，友松竹梅。 有倦游孤剑，暂悬素壁，醉吟行履，时印苍苔。 得失不惊，知恬交养，浩浩胸中何壮哉。 须知道，似骅骝万里，道路方开。 相期湖上舒怀。 莫放过花枝与酒杯。 况上天已办，河东新赋，圜桥乐得，海内英才。 矍铄溪翁，据鞍一笑，画饼功名赋倘来。 长堤上，正柳花荷气，尽可追陪。 叹刘郎、那回轻别，霏霏三落红雨。 玄都观里应遗恨，一抹断烟残缕。 愁望处。 想雾暗云深，忘却来时路。 新花旧主。 记客羽流商，裁红翦翠，山径日将暮。 空枝上，时有幽禽对语。 声声如问来否。 人生行乐须闻健，衰老念谁免此。 吾所与。 在溪上深深，锦绣千花坞。 何时定去。 但对酒思君，呼儿为我，频唱小桃句。 九日无风雨。 一笑凭高，浩气横秋宇。 群峰青可数。 寒城小、一水萦回如缕。 西北最关情，漫遥指、东徐南楚。 黯销魂，斜阳冉冉，雁声悲苦。 今朝黄菊依然，重上南楼，草草成欢聚。 诗朋休浪赋。 旧题处、俯仰已随尘土。 莫放酒行疏，清漏短、凉蟾当午。 也全胜、白衣未至，独醒凝伫。 佳节明朝九。 彩舫凌虚，共醉西风酒。 湖光蓝滴透。 云浪碎、巧学波纹吹皱。 碧落杳无边，但玉削，千峰寒瘦。 留连久，秋容似洗，月华如昼。 回头南楚东徐，暝霭苍烟，处处空刁斗。 山公今健否。 功名事、付与年时交旧。 白发苦欺人，尚堪插、黄花盈首。 归去也、东篱好在，觅渊明友。 黄叶舞碧空，临水处、照眼红苞齐吐。 柔情媚态，伫立西风如诉。 遥想仙家城阙，十万绿衣童女。 云飘缈，玉娉婷，隐隐彩鸾飞舞。 樽前更风度。 记天香国色，曾占春暮。 依然好在，还伴清霜凉露。 一曲阑干敲遍，悄无语。 空相顾。 残月淡，酒阑时、满城钟鼓。 一夜金风，吹成万粟，枝头点点明黄。 扶疏月殿影，雅澹道家装。 阿谁倩、天女散浓香。 十分熏透霓裳。 徘徊处，玉绳低转，人静天凉。 底事小山幽咏，浑未识清妍，空自情伤。 忆佳人、执手诉离湘。 招蟾魄、和酒吸秋光。 碧云日暮何妨。 惆怅久，瑶琴微弄，一曲清商。 粱苑吟新，高阳饮散，玉容寂寞妆楼。 故人应念我，折赠水晶球。 不须倩、东风说与，吹箫云路，解佩江流。 似天涯、邂逅相逢，低问东州。 为花更醉，细挼香、酒面酥浮。 记桥月同看，帘风共笑，仙枕曾游。 无奈乍晴还雨，江天暮、飞絮悠悠。 莫先教偷取，春归满地清愁。 爱东湖六月，十里香风，翡翠铺平。 误入红云里，似当年太乙，约我寻盟。 叶舟荡漾寒碧，分得一襟冰。 渐际晚轻阴，修蒲舞绿，倦柳梳青。 娉婷。 黯无语。 想怨女三千，长日宫庭。 六六阑干曲，有玉儿才貌，谁与看承。 柔情一点无奈，频付酒杯行。 到夜静人归，凉蟾自照鸥鹭汀。 乍冷还暄，小春时候今朝转。 三分历日二分休，镜里清霜满。 云幕低垂不展。 矮窗明、红麟初暖。 老来活计，浊酒三杯，黄庭一卷。 万里关河，朔风吹到边声远。 倚楼脉脉数归鸿，谁会愁深浅。 最苦山寒日短。 但梅花、相看岁晚。 何人金屋，巧啭歌莺，慢调筝雁。 秋入书帏，漏箭初长，熏炉未灰。 向酒边陶写，韩情杜思，案头料理，汉蠹秦煨。 天有高情，世无慧眼，刚道先生是不斋。 人都笑，这当行铺席，又不成开。 忘怀。 物外徘徊。 与鸥鹭同盟两莫猜。 似琉璃匣里，光涵牛斗，凤凰台上，声挟风雷。 宝汞一钱，冰衔三字，浮利浮名安在哉。 太平也，要泥金镂玉，除是公来。 客问吾年，吾将老矣，今五十三。 似北海先生，过之又过，善财童子，参到无参。 官路太行，世情沧海，何止嵇康七不堪。 归来也，是休官令尹，有发瞿昙。 千岩。 秀色如蓝。 新著个楼儿恰对南。 看浮云自在，百般态度，长江无际，一碧虚涵。 荔子江珧，莼羹鲈鲙，一曲春风酒半酣。 凭阑处，正空流皓月，光满寒潭。 满酌蓬莱酒。 最苦是、中年作恶，送人时候。 一夜朔风吹石裂，惊得梅花也瘦，更衣袂、严霜寒透。 卷起潮头无丈尺，甚扁舟、拍上三江口。 明月冷，载归否。 分携欲折无垂柳。 但层楼徙倚，两眉空皱。 海阔天高无处问，万事不堪回首。 况目断、孤鸿去后。 玉样松鲈今正美，想子真、微笑还招手。 且为我，饮三斗。 载酒阳关去。 正西湖、连天烟草，满堤晴絮。 采翠撷芳游冶处，应和娇弦艳鼓。 看柳外、画船无数。 万倾琉璃浑镜净，陡风波、汹汹鱼龙舞。 谈笑里，遽如许。 流觞满引浇离绪。 便东西、斜阳立马，绿波前浦。 自是莼鲈高兴动，恰值春山杜宇。 漫回首、软红香雾。 咫尺佳人千里隔，望空江、明月横洲渚。 清梦断，恨如缕。 春事浑如客。 趁新晴、花骢骄骏，纻衫轻窄。 腊瓮初倾光欲动，笑把黄甘旋擘。 更喜得、酒朋诗敌。 陶写襟怀觞咏里，似风流、王谢当年集。 忘尔汝，任争席。 疏帘画舫梅妆白。 看斜阳、波心镜面，照伊颜色。 飘缈笙歌天上谱，一刻千金莫惜。 谁信道、高楼占得。 柳外暝烟人去也，但月钩、冷浸阑干湿。 知过了，几寒食。 冰花炯炯。 记那回占断，春风鳌顶。 独抱寒香，得意西湖酒初醒。 为问玉堂富贵，争得似、山中深靓。 向岁晚，竹翠松苍，闲伴一枝冷。 南浦，水万顷。 想月湿断矶，云弄疏影。 粉英落尽。 孤鹤长鸣夜方永。 将见青青似豆，又迤逦、传黄风景。 听报道、催去也，再调玉鼎。 寒宽一雁落。 正万里相思，被渠惊觉。 春风字字吹香雪，唤起西湖盟约。 当时醉处，仿佛记、青楼珠箔。 又不是，南国花迟，徘徊酒边慵酌。 家山月色依然，想竹外横枝，玉明冰薄。 而今话昨。 空对景、怅望美人天角。 清尊淡薄。 便翠羽、殷勤难托。 休品入、三叠琴心，教人瘦却。 尊前一笑，问梅花消息，几枝开遍。 咳唾随风人似玉，寒夜春生酒面。 故里天遥，殊乡岁晚，忍对骊驹宴。 无情潮汐，可能为我留恋。 目断雪棹烟帆，匆匆轻别，岂是如鸿燕。 要趁盘椒供燕喜，舞袖斓斑双旋。 屈指重来，扬鞭催去，想在金銮殿。 云萍无据，莫辞蘸甲深劝。 水天一色。 正四野秋高，千古愁极。 多少黄花密意，付他欢伯。 楼前马戏星球过，又依稀、东徐陈迹。 一时豪俊，风流济济，酒朋诗敌。 画不就、江东暮碧。 想阅尽千帆，来往潮汐。 烟草萋迷，此际为谁心恻。 引杯抚剑凭高处，黯消魂、目断天北。 至今人笑，新亭坐间，泪珠空滴。 天凉来傍荷花饮。 携手看云锦。 城头玉漏已三更。 耳畔微闻新雁、几声声。 兰膏影里春山秀。 久立还成皱。 酒阑天外月华流。 我醉欲眠、卿且去来休。 素娥冷淡愁无奈。 小作施朱态。 霓裾霞佩下瑶台。 一朵绿云围绕、送春来。 玄霜捣尽丹砂就。 拼醉长生酒。 羡君幽壑狎流年。 把住西风长对、广寒仙。 卷帘酒醒，怕无言、慵理残妆啼粉。 记绾同心双绣带，珠箔青楼花满。 琢玉传情，断金订约，总是愁根本。 谁知薄悻，肯於长处寻短。 旧日掌上芙蓉，新来成刺，变却风流眼。 自信华年风度在，未怕香红春晚。 恩不相酬，怨难重合，往事冰澌泮。 分明诀绝，股钗还我一半。 春小寒轻，南枝一夜阳和转。 东君先递玉麟香，冷蕊幽芳满。 应把朱帘暮卷。 更何须、金猊烟暖。 千山月淡，万里尘清，酒樽经卷。 楼上胡床，笑谈声里机谋远。 甲兵百万出胸中，谁谓江流浅。 憔悴狂胡计短。 定相将、来朝悔晚。 功名做了，金鼎和羹，卷藏袍雁。 春事三分之二，落花庭院轻寒。 翠屏围梦宝熏残。 窗外流莺声乱。 睡起犹支雪腕，觉来慵整云鬟。 闲拈乐府凭阑干。 宿酒才醒一半。 近家添得园亭，晓山时看飞云过。 拥石栽梅，疏池傍竹，剪除芜污。 更喜南墙，杏腮桃脸，含羞微露。 算莺花世界，都来十亩，规模好、何须大。 开放两眉上锁。 把春前、新醅拨破。 病酒无聊，且容觞客，无多酌我。 底用歌喉，柳边自有，鸣禽相和。 逗归来，折得花枝教看，似人人麽。 楚湘旧俗，记包黍沈流，缅怀忠节。 谁挽汨罗千丈雪，一洗些魂离别。 赢得儿童，红丝缠臂，佳话年年说。 龙舟争渡，搴旗捶鼓骄劣。 谁念词客风流，菖蒲桃柳，忆闺门铺设。 嚼徵含商陶雅兴，争似年时娱悦。 青杏园林，一樽煮酒，当为浇凄切。 南薰应解，把君愁袂吹裂。 平山老柳。 寄多少胜游，春愁诗瘦。 万叠翠屏，一抹江烟浑如旧。 晴空栏槛今何有。 寂寞文章身后。 唤回奇事，青油上客，放怀樽酒。 知不。 全淮万里，羽书静，草绿长亭津堠。 小队出郊，花底赓酬闲时候。 和薰筹幕垂春昼。 坐看蓉池波皱。 主宾同会风云，盛名可久。 襟度天为侣。 价平生、放浪江湖，浮云行住。 倒挽峡流归笔底，衮衮二并四具。 何尚友、沧波鸥鹭。 藻黻皇猷君能事，况贤书、两度登天府。 急著手，佐明主。 晴风一舸来瓜步。 剪灯花、樽酒论诗，顿忘羁旅。 逗晓蛮笺传金缕，一片瑰词绮语。 甚独茧、抽成长绪。 当代壑翁文章伯，定不教、弹铗轻辞去。 留共济，孤舟渡。 猛思量、孄窝初度，鲁云呈瑞时节。 平山杨柳苍茫外，犹是乡关明月。 春漏泄。 定知有、梅花先向江南发。 烟波梦阔。 谩约住西风，呼将塞雁，把酒为君说。 君看取，世道羊肠屈摺。 依然熟路轻辙。 林泉暂洗经纶手，桐柏夜香熏彻。 趋魏阙。 指天上星辰，平步仪清切。 蟠桃未结。 待做著功名，却寻曼倩，相与带花折。 匹马锺山路。 怅年来只解，邮亭送人归去。 季子貂裘尘渐满，犹是区区羁旅。 谩空有、剑锋如故。 髀肉未消仪舌在，向樽前、莫洒英雄泪。 鞭未动，酒频举。 西风乱叶长安树。 叹离离、荒宫废苑，几番禾黍。 云栈萦纡今平步，休说襄淮乐土。 但衮衮江涛东注。 世上岂无高卧者，奈草庐、烟销无人顾。 笺此恨，付金缕。 春梦草茸茸。 愁雨愁风。 对花须拚酒频中。 莫遣枝头银烛暗，辜负嫣红。 推起簿书丛。 何苦匆匆。 悭吟却讶少陵公。 天定为花开一笑，日上篱东。 渐稠红飞尽，早秾绿、遍林梢。 正池馆轻寒，杨花飘絮，草色萦袍。 天香夜浮院宇，看亭亭、雨槛渍春膏。 趁取芳时胜赏，莫将年少轻抛。 鞭鞘。 驱放马啼高。 世事一秋毫。 便飞书倥偬，运筹闲暇，何害推敲。 花前效颦著句，悄干镆、侧畔奏铅刀。 何日重携樽酒，浮瓯细剪香苞。 壶山居士，未老心先懒。 爱学道人家，办竹几、蒲团茗碗。 青山可买，小结屋三间，开一径，俯清溪，修竹栽教满。 客来便请，随分家常饭。 若肯小留连，更薄酒、三杯两盏。 吟诗度曲，风月任招呼，身外事，不关心，自有天公管。 唤起东坡老。 问雪堂、几番兴废，斜阳衰草。 一月有钱三十块，何苦抽身不早。 又底用、北门摛藻。 儋雨蛮烟添老色，和陶诗、翻被渊明恼。 到底是，忘言好。 周郎英发人间少。 谩依然、乌鹊南飞，山高月小。 岁月堂堂留不住，此世何时是了。 算不满、英雄一笑。 我有丰淮千斗酒，把新愁、旧恨都倾倒。 三弄笛，楚天晓。 灵鹊桥初就。 记迢迢、重湖风浪，去年时候。 岁月不留人易老，万事茫茫宇宙。 但独对、西风搔首。 巧拙岂关今夕事，奈痴儿、呆女流传谬。 添话柄，柳州柳。 道人识破灰心久。 只好风、凉月佳时，疏狂如旧。 休笑双星经岁别，人到中年已后。 云雨梦、可曾常有。 雪藕调冰花熏茗，正梧桐、雨过新凉透。 且随分，一杯酒。 举扇西风，又十载、重游秋浦。 对旧日、江山错愕，鬓丝如许。 世事兴亡空感慨，男儿事业谁堪数。 被老天、开眼看人忙，成今古。 江上路，喧鼙鼓。 山中地，纷豺虎。 谩乾坤许大，著身何处。 名利等成狂梦寐，文章亦是闲言语。 赖双投、酒熟蟹螯肥，忘羁旅。 丽景融晴，浮光起昼，玉妃信意寻春。 一笑酒杯翻手，满地祥云。 宝台艳蹙文绡帕，郎官娇舞郁金裙。 嫣然处，况是生香微湿，腻脸馀醺。 暖烘肌欲透，愁日炙还销，风动成尘。 细为品归雪调，度与朱唇。 翠帏晚映真图画，金莲夜照越精神。 须拚醉，回首夕阳流水，碧草如茵。 冰心孤寂。 恋几插灵峰，半泓寒碧。 骨瘦和衣薄，清绝成愁极。 萧然满身是雪，怕人知、镜中消息。 独向百花梦外，自一家春色。 记罗浮幽梦浑如昔。 是浸眼鲸波，倚云丹壁。 夜醉空山酒，叫裂横霜笛。 回头洞天未晓，但迢迢、江南千驿。 饮散东风落月，正海山浮碧。 迅影凋年，嫩晴贳暖，意行问讯春色。 不知春在谁家，闯香幔拢玉勒。 一枝竹外，似欲诉、经年相忆。 奈情多、难剪愁来，寂寞水寒烟碧。 吟正好、悲笳唤恨，酒正殢、夕阳催客。 殷勤片月飞来，更随暗香细索。 横斜瘦影，看尽未开时消息。 为春来，还怕春多，肠断夜阑霜笛。 三十年前，爱买剑、买书买画。 凡几度、诗坛争敌，酒兵取霸。 春色秋光如可买，钱悭也不曾论价。 任粗豪、争肯放头低，诸公下。 今老大，空嗟讶。 思往事，还惊诧。 是和非未说，此心先怕。 万事全将飞雪看，一闲且问苍天借。 乐馀龄、泉石在膏肓，吾非诈。 我来牛渚，聊登眺、客里襟怀如豁。 谁著危亭当此处，占断古今愁绝。 江势鲸奔，山形虎踞，天险非人设。 向来舟舰，曾扫百万胡羯。 追念照水然犀，男儿当似此，英雄豪杰。 岁月匆匆留不住，鬓已星星堪镊。 云暗江天，烟昏淮地，是断魂时节。 栏干捶碎，酒狂忠愤俱发。 太白已仙去，诗骨此山藏。 胸中锦绣如屋，都乞与东皇。 碎翦杏花千树，浓抹胭脂万点，妖艳断人肠。 晓露沐春色，晴日涨风光。 孤村路，逢休暇，共徜徉。 酒旗斜处，□□一簇几红妆。 暂息江头烽火，无奈鬓边霜雪，聊复放疏狂。 倚俟玉壶竭，未肯宝鞭扬。 喜我新归，逢戎初度，关情更深。 正昼掩柴扉，□寻隐遁，□舒槐府，戎正经纶。 白石清泉，紫枢黄阁，□□□□□□□。 □□□，□弟为宰相，兄作闲人。 南园借我登临。 都不怕近前丞相瞋。 但曳履扶筇，堪怜独步，携壶载酒，每叹孤斟。 七Α开颜，六旬屈指，风雨对床频上心。 殷勤祝，道何时回首，及早抽身。 十日借春留。 芍药荼䕷不解愁。 检点笙歌催酿酒，西州。 有谪仙人烂熳游。 白鹭自芳洲。 咫尺红云最上头。 万古沧江波不尽，风流。 谁似监州旧姓牟。 人去玉屏间，逗晓柳丝风急。 帘外杏花细雨，罥春红愁湿。 单衣初试麴尘罗，中酒病无力。 应是绣床慵困，倚秋千斜立。 浅碧芙蓉，素艳亭亭，前身阿娇。 记湘滨露冷，酥容倍洁，华清水滑，酒晕全消。 瑶剪丰肥，云翻碎萼，白羽鲜明时自摇。 风流处，是古香幽韵，时度仙飙。 琼枝璧月清标。 对千朵婵娟倾翠瓢。 况水晶台榭，低迷净绿，冰霜词调，隐约轻桡。 细认金房，锺奇孕秀，已觉青衿横素腰。 西风晚，看花开十丈，玉井非遥。 柳梢绿小眉如印。 乍暖还寒犹未定。 惜花长是为花愁，殢酒却嫌添酒病。 蝇头蜗角都休竞。 万古豪华同一尽。 东君晓夜促归期，三十六番花递信。 从来难翦是离愁。 这些愁。 几时休。 才趁风樯，千里到扬州。 见说苍茫云海外，天杳杳，水愁愁。 男儿三十敞貂裘。 强追游。 梦魂羞。 可解筹边，谈笑觅封侯。 休傍塞垣酾酒去，伤望眼，怕层楼。 历历江南树，半在水云间。 不须回首，且来著眼向淮山。 过尽金山晕碧，望断焦山空翠，杨柳绕江边。 此意无人会，独自久凭阑。 夜吹箫，朝问法，记坡仙。 只今何许，当时三峡倒词源。 水调翻成新唱，高压风流前辈，使我百忧宽。 有酒更如海，容我醉时眠。 西风横荡，渐霜馀黄落，空山乔木。 照水依然冰雪在，耿耿梅花幽独。 抖擞征尘，扶携短策，步绕沧浪曲。 怅然心事，浮生翻覆陵谷。 试向商乐亭前，冷风台上，把酒招黄鹄。 四十男儿当富贵，谁念漂零南北。 百亩春耕，三间云卧，此计何时卜。 功名休问，卖书归买黄犊。 汉庭用老，想君王、也忆潜郎白首。 底事煌煌金玉节，奔走天涯许久。 江右风流，湖南清绝，要借诗翁手。 明年七十，人间此事希有。 固是守约堂间，鲂斋亭下，要种归来柳。 只恐夜深思贾傅，便有锋车迎候。 寿岳峰前，寿星池畔，且寿长沙酒。 期颐三万，祖风应管依旧。 垂杨袅袅蘸清漪。 明绿染春丝。 市桥系马，旗亭沽酒，无限相思。 云梳雨洗风前舞，一好百般宜。 不知为甚，落花时节，都是颦眉。 人世何为，江湖上、渔蓑堪老。 鸣榔处，汪汪万顷，清波无垢。 欸乃一声虚谷应，夷犹短棹关心否。 向晚来、垂钓傍寒汀，牵星斗。 砂碛畔，蒹葭茂。 烟波际，盟鸥友。 喜清风明月，多情相守。 紫绶金章朝路险，青蓑箬笠沧溟浩。 舍浮云、富贵乐天真，酾江酒。 紫陌风光好，绣阁绮罗香。 相将人月圆夜，早庆贺新郎。 先自少年心意，为惜殢人娇态，久俟愿成双。 此夕于飞乐，共学燕归梁。 索酒子，迎仙客，醉红妆。 诉衷情处，些儿好语意难忘。 但愿千秋岁里，结取万年欢会，恩爱应天长。 行喜长春宅，兰玉满庭芳。 百和香凝宝络，长生酒满金尊。 葱葱佳气霭庭萱。 同把椿龄祝愿。 玉树已生谢砌，孙枝复长于门。 伫看百子共千孙。 此去公侯衮衮。 夏初临，春正满，花事在红药。 一阵光风，香雾喷珠箔。 画堂旧日张家，梦中玉燕，早拂晓、飞来帘幕。 酒深酌。 曾记走马长安，功名戏樊郭。 螺浦如杯，豪气怎生著。 直须用了圮编，封侯万户，却归共、赤松翁约。 客问矩山老，何事得优游。 追数平生出处，为客赋歌头。 三十五时侥幸，四十三年仕宦，七十□归休。 顶踵皆君赐，天地德难酬。 书数册，棋两局，酒三瓯。 此是日中受用，谁劣又谁优。 寒则拥炉曝背，暖则寻花问柳，乘兴狎沙鸥。 知足又知止，客亦许之不。 江山风月，耳目声色。 取之无禁，用之不竭。 造物之无尽藏，月白风清，有客有酒。 踞虎登龙，放舟中流。 听其所止而休焉。 归去来兮，昨非今是。 旧菊都荒，新松老矣。 吾年今已如此。 归去来兮，忘我忘世。 草木欣荣，幽人感此。 吾生行且休矣。 安分随缘事事宜。 平生快活过年时。 长歌赤壁动坡赋，又咏归来元亮词。 开八帙，望期颐。 人生如此古犹稀。 香飘金粟如来供，岁岁今朝荐酒卮。 昔时彭祖，闻道有、八百穹崇遐寿。 屈指我公今几许，历岁才方七九。 七百修龄，更三十七，犹是公之有。 此逢诞节，盍须来献尊酒。 好是子舍孙枝，居官领荐，迭复青毡旧。 陶令解龟何太早，去作幔亭仙友。 只恐九重，思贤梦觉，未屈调羹手。 周公居左，鲁公还是居右。 我来访古。 把尘襟、都付一声鸣橹。 笑把瑶觞波浩荡，却忆长鲸吞吐。 坐挹高风，骨清毛冷，不作嚣尘语。 客星何在，谩留遗像江渚。 试问泽畔羊裘，当时何事，笑禹弇宫武。 金印貂禅谁不爱，只为汉颜巢许。 幸有高台，较他箕颍，未肯轻输与。 酒酣长啸，翩然谁共飞举。 拟卜三椽，问何处、水回山曲。 朝暮景、清风当户，白云藏屋。 更得四时瓶贮酒，未输一品腰围玉。 待千章、手种未成阴，周遮绿。 且休殢，陶令菊。 也休羡，子猷竹。 算百年一梦，谁荣谁辱。 唤客烹茶闲话了，呼童取枕佳眠足。 但晨香、一炷愿天公，时丰熟。 痴霭顽阴，风扫尽、安排今夕。 便放出、一轮金镜，皎然虚碧。 照彻肺肝明似水，是中空洞无他物。 倚亭皋、搔首问天公，天应识。 人共景，都非昔。 君共我，俱成客。 且相逢一笑，笙歌箫笛。 老去可怜杯酒减，醉来谩把阑干拍。 便明朝、烟水挂征帆，还相忆。 皎月亦长有，今夜独娟娟。 浮云万里收尽，人在水晶奁。 矫首银河澄澈，搔首金风浩荡，毛发亦冷然。 宇宙能空阔，磨蚁正回旋。 倩渔翁，撑舴艋，柳阴边。 垂纶下饵，须臾钓得两三鲜。 唤客烹鱼酾酒，伴我高吟长啸，烂醉即佳眠。 何用骖鸾去，已是地行仙。 宛水才停棹，一舸又澄江。 岩花篱蕊开遍，时节正重阳。 唤起沙汀渔父，揽取一天秋色，无处不潇湘。 有酒时鲸吸，醉里是吾乡。 济时心，忧国志，问穹苍。 是非得失，成败何用苦论量。 年事飞乌奔兔，世事崩崖惊浪，此别意茫茫。 但愿身强健，努力报君王。 才惜季方去，又更别元方。 惊心天上双凤，接翅下高冈。 万里瞿塘烟浪，一片昭亭云月，渺渺正相望。 夜雨连风壑，此意独凄凉。 杜鹃声，犹不住，搅离肠。 黄鸡白酒，吾意归兴动江乡。 人事纷纷难料，世事悠悠难说，何处问穹苍。 肯落儿曹泪，一笑付沧浪。 落雁横空，乱鸦投树，孤村暮烟。 有渔翁拖网，牧儿戴笠，行从水畔，唱过山前。 云阁还垂，雨低欲堕，何处行人唤渡船。 萧萧处，更柴门草店，竹外松边。 凄然。 倚马停鞭。 叹客袂征衫岁月迁。 既不缘富贵，功名系绊，非因妻子，田宅萦牵。 只有寸心，难忘斯世，磊块轮囷知者天。 愁无奈，且三杯浊酒，一枕酣眠。 烟树瓜洲岸。 望旌旗、猎猎摇空，故人天远。 不似沙鸥飞得渡，直到雕鞍侧畔。 但徙倚、危阑目断。 自古锺情须我辈，况人间、万事思量遍。 涛似雪，风如箭。 扬州十里朱帘卷。 想桃根桃叶，依稀旧家庭院。 谁把青红吹到眼，知有醉翁局段。 便回首、舟移帆转。 渺渺江波愁未了，正淮山、日暮云撩乱。 阁酒盏，倚歌扇。 记高冈、两凤揽朝晖，翩翻万里来。 向槐厅深处，松厅紧里，却立徘徊。 一舸风帆烟浪，拟竖锦江桅。 聊为玄晖老，共拂尘埃。 我亦归来岩壑，正不妨散诞，笑口频开。 算人间成败，何用苦惊猜。 便江南、求田问舍，把岁寒、三友一圈栽。 今宵酒，只消鲸吸，不要论杯。 挨晴拶暖，载酒呼朋，夷犹东圃西园。 绿萼枝头，两三初破轻寒。 平生自甘寂寞，占冷妆、不为人妍。 林逋去，问疏影香暗，谁赋其间。 空想故山奇事，正烟横岭曲，月浸溪湾。 杏错桃讹，那时青子都圆。 惟饶梦窗知处，对翠禽、依约神仙。 休引角，怕征人、泪落塞边。 天涯芳草迷征路。 还又是、匆匆春去。 乌兔里光阴，莺燕边情绪。 云梢雾末，溪桥野渡，尽是春愁落处。 把酒劝斜阳，小向花间驻。 插遍门前杨柳。 又是清明时候。 岁月不饶人，鬓影星星知否。 知否。 知否。 且尽一杯春酒。 家山好，好是夏初时。 习习薰风回竹院，疏疏细雨洒荷漪。 万绿结成帷。 呼社友，长日共追随。 瀹茗空时还酌酒，投壶罢了却围棋。 多少得便宜。 家在敬亭东。 老桧苍枫。 浮生何必寄萍蓬。 得似满庭芳一曲，美酒千锺。 万事转头空。 聚散匆匆。 片帆稳挂晓来风。 别后平安真信息，付与飞鸿。 去岁牡丹时。 几遍西湖把酒卮。 一种姚黄偏韵雅，相宜。 薄薄梳妆淡淡眉。 回首绿杨堤。 依旧黄鹂紫燕飞。 人在天涯春在眼，凄迷。 不比巫山尚有期。 十年三过苏台路。 还又是、匆匆去。 迅景流光容易度。 鹭洲鸥渚，苇汀芦岸，总是消魂处。 苍烟欲合斜阳暮。 付与愁人砌愁句。 为问新愁愁底许。 酒边成醉，醉边成梦，梦断前山雨。 榆塞脱忧责，兰径遂游嬉。 吾年逾六望七，休退已称迟。 日日登山临水，夜夜早眠晏起，岂得不便宜。 有酒数杯酒，无事一枰棋。 休更□，世途恶，宦久羁。 □深林密，去路人物两忘机。 昨日既盟鸥鹭，今日又盟猿鹤，终久以为期。 蜀魄不知我，犹道不如归。 有客抱幽独，高立万人头。 东湖千顷烟雨，占断几春秋。 自有茂林修竹，不用买花沽酒，此乐若为酬。 秋到天空阔，浩气与云浮。 叹吾曹，缘五斗，尚迟留。 练江亭下，长忆闲了钓鱼舟。 矧更飘摇身世，又更奔腾岁月，辛苦复何求。 咫尺桃源隔，他日拟重游。 玛瑙冈头，左酾酒、右持螯食。 怀旧处，磨东冶剑，弄清溪笛。 望里尚嫌山是障，醉中要卷江无滴。 这一堆、心事总成灰，苍波客。 叹俯仰，成今昔。 愁易揽，欢难觅。 正平芜远树，落霞残日。 自笑频招猿鹤怨，相期早混渔樵迹。 把是非、得失与荣枯，虚空掷。 笑指颓龄，循环雌甲，卦数已圆。 叹蜀公高洁，休官去岁，温公耆旧，入社今年。 底事崎岖，苍颜白发，犹拥貔貅护海堧。 君恩重，算何能报国，未许归田。 遥怜。 宛居山前。 正水涨溪肥系钓船。 纵葵榴花闹，菖蒲酒美，都成客里，争似家边。 寄语儿曹，若为翁寿，只把鸥盟更要坚。 翁还祝，愿欃枪日静，䆉稏云连。 燕子呢喃语。 小园林、残红剩紫，已无三数。 绿叶青枝成步障，空有蜂旋蝶舞。 又宝扇、轻摇初暑。 芳沼拳荷舒展尽，便回头、乱拥宫妆女。 惊岁月，能多许。 家山占断凫鸥渚。 最相宜、岚烟水月，雾云霏雨。 三岛十洲虽铁铸，难把归舟系取。 且放我、渔樵为与。 从此细斟昌歜酒，况神仙洞府无邀阻。 何待结，长生缕。 千门委玉。 是个人富贵，才隔今宿。 冒栋摧檐，都未商量，呼童且伴庭竹。 千蹊万径行踪灭，渺不认、溪南溪北。 问白鸥，此际谁来，短艇钓鱼翁独。 偏爱山茶雪里，放红艳数朵，衣素裳绿。 兽炭金炉，羔酒金锺，正好笙歌华屋。 敲冰煮茗风流衬，念不到、有人洄曲。 但老农、欢笑相呼，麦被喜添全幅。 老圃无关锁，放客意中行。 颇欣天地开阔，烟钓与云耕。 荷长亭亭翠盖，竹长森森翠葆，景致闹装成。 几树榴花发，映水色偏明。 绮楼空，金屋静，恨难平。 鼓笙潇笛，谁怜冷落暗尘局。 回首百年人事，转眼几番今古，日迈月俱征。 且尽一杯酒，退步是前程。 过了中秋后，今夜月方佳。 看来前夜圆满，才自阙些些。 扫尽乌云黑雾，放出青霄碧落，恰似我情怀。 把酒自斟酌，脱落到形骸。 问渠侬，分玉镜，断金钗。 少年心事，不知容易鬓边华。 千古天同此月，千古人同此兴，不是旋安排。 安得高飞去，长以月为家。 天宇正高爽，更蹑最高楼。 长风为我驱驾，极目海山头。 不用牛山孟浩，不用齐山杜牧，人景自堪酬。 举酒酹空阔，汗漫与为游。 拈黄花，怜白首，恨难收。 颓龄使汝能制，何待更封留。 眼底朱甍画栋，往往人非物是，蟋蟀自鸣秋。 万里一搔首，无处著萧飕。 屯结海云阵，奋击藉雷公。 忽然天宇轩豁，杲日正当空。 照出榴花丹艳，映出栀花玉色，生意与人同。 闭纵一翻手，造化不言功。 想平畴，禾穟穟，黍芄芄。 老农拍手相问，相劳笑声中。 办取黄鸡白酒，演了山歌村舞，等得庆年丰。 此际莼鲈客，倚楫待西风。 天然皓质，想当年此种，来从太素。 一点红尘都不染，罗列蟾宫玉女。 色压薝林，香欺兰畹，肯向闻筝浦。 灵龟千岁，有时游漾其处。 应念社结庐山，翻嗤靖节，底事攒眉苦。 纽叶为盘花当盏，有酒何妨频注。 太液波边，昆明池上，岂必沾金雨。 从教同辈，为他皦皦凝伫。 停画鹢。 天外水澄烟碧。 莫看遨头人似织。 今年都老色。 最苦今朝离夕。 未卜今年归日。 生怕晚风消酒力。 愁城难借一。 庆赏元宵只愿情。 天公每事秤能平。 管教檐溜便收声。 三市海巡那惜夜，九街社火亦争名。 权将歌酒作工程。 □□□□，□□□□瘦。 □□□□□□酒。 □□深，碎蕊残萼都收，归簟枕，谁道栀橐敢就。 月边偏爱惜，冰玉肌肤，应对垣娥共搔首。 疑怪得中原，讹道天花，胡尘后、可堪怀旧。 且海国、浮沈醉花心，喜近日烽烟，渐消亭候。 冠儿遍簇，那时人消瘦。 玉斝琼卮劝君酒。 是清凉境界，露湿烟凝，香更重，非是沈檀合就。 四窗花满砌，争似家山，橙蟹将肥重回首。 花亦为君怜，草木禽鱼，相思处、莫如乡旧。 更西风、溪莼与香鲈，想别墅樵渔，费他侦候。 东风阑槛两三亭。 游人步晚晴。 蜂回蝶转得能轻。 忽然春意生。 花未老，酒须倾。 劝君休独醒。 古来我辈最锺情。 举头百舌声。 每日困慵当午昼。 出来便解双眉皱。 一带朦胧烟雨岫。 山翁瘦。 林泉纵好他园囿。 一见此君如话旧。 玉版老师呼唤候。 万立琅玕争劝酒。 踌躇久。 清风收拾归怀袖。 遍阅芳园闲半昼。 残花尚有榴裙皱。 倦鸟投林云返岫。 人影瘦。 可怜身世为他囿。 燕子飞来还忆旧。 回头又是梅黄候。 且尽一杯昌歜酒。 凝睇久。 晚风细雨沾衫袖。 吴翁里第还巾角。 不妨天地席幕。 家僮归报道，快酿酒、休教醨薄。 相逢聚散应搔首，且趁时、一笑为乐。 人世大都护落。 更莫问、是非今昨。 黄耳讯初收。 为说鸥汀与鹭洲。 争问主人归近远，飕飕。 定是登高九月头。 有酒且相酬。 莫管西风满鬓秋。 今日是今明日古，休休。 转首鄞江总别愁。 已是三堪乐，更是百无忧。 山朋溪友呼酒，互劝复争酬。 钓水肥鲜鳊鳜，采树甘鲜梨栗，䆉稏一齐收 树底飞轻盖，溪上放轻舟。 笑鸱夷，名已谢，利还谋。 蜗蝇些小头角，何事被渠钩。 春际鹭翻蝶舞，秋际猿啼鹤唳，物我共悠悠。 倚棹明当发，归梦落三洲。 且尽一杯酒，莫问百年忧。 胸中多少磊块，老去已难酬。 见说旄头星落，半夜天矫陨坠，玉垒阵云收。 世运回如此，稳泛辋川舟。 鸥鹭侣，猿鹤伴，为吾谋。 主人归也，正是重九月如钩。 便把三程为两，更趱两程为一，尚恐是悠悠。 旁有渔翁道，肯负白苹洲。 汤怕老。 缓煮龙芽凤草。 七碗徐徐撑腹了。 庐家诗兴渺。 君岂荆溪路杳。 我已泾川梦绕。 酒兴茶酣人语悄。 莫教鸡聒晓。 便作阳关别，烟雨暗孤汀。 浮屠三宿桑下，犹自不忘情。 何况情锺我辈，聚散葱葱草草，真个是云萍。 上下四方客，后会渺难凭。 愿诸公，皆衮衮，喜通津。 老夫从此归隐，耕钓了馀生。 若见江南苍鴚，更遇江东黄耳，莫惜寄音声。 强阁儿女泪，有酒且频倾。 自侧金卮，临风一笑，酒容吹尽。 恨东风、忙去熏桃染柳，不念淡妆人冷。 惊鸿去后，轻抛素袜，杳无音信。 细看来，只怕蕊仙不肯，让梅花俊。 图书一室。 香暖垂帘密。 花满翠壶熏研席。 睡觉满窗晴日。 手寒不了残棋。 篝香细勘唐碑。 无酒无诗情绪，欲梅欲雪天时。 梅粉褪。 点点雨声春恨。 半吐桃花芳意嫩。 草痕青寸寸。 把酒花边低问。 莫解寒深红损。 等待春风晴得稳。 琵琶重整顿。 朴朴精神的的香。 荼縻一朵晓来妆。 雏莺叶底学宫商。 著意劝人须尽醉，扶头中酒又何妨。 绿窗花影日偏长。 雨歇花梢月正明。 映帘人静绣灯昏。 鸳鸯成字便停针。 笑启玉奁明酒晕，缓寻金叶熨香心。 一春情绪此时深。 春昼永。 接叶鸣禽相应。 风定落红香一径。 疏疏窗竹影。 寂寞年时酒病。 远笛悠悠吹醒。 闲上层楼天又暝。 云山青不尽。 几年野渡孤舟，萧然袖此经纶手。 归来廊庙，从容进退，祖风犹有。 小队环花，轻艘漕玉，暂临金斗。 把持书帷幄，期年坐啸，尘不动、依依柳。 好是公堂称寿。 正元戎、阃垣开后。 旌旗才举，胡雏马上，闻风西走。 一点阳春，无边德泽，淮山长久。 待官军，定了长安，貂蝉侍、未央酒。 少年管领良宵，直须醉待东方白。 而今老去，何忧何乐，不空不色。 桐影横斜，桂香摇落，仙凡奚隔。 怅银桥梦断，玉啸声杳，人如往、楚天北。 冷眼乾坤阵迹。 笑英雄、等为行役。 庾楼袁舫，浩歌长啸，壮游曾历。 万里瑶台，乘风归去，不知何夕。 对冰轮孤负，欠千锺酒，与三弄笛。 归来三见梅花，年年借此花为寿。 八窗轩槛，月边竹畔，数枝开又。 姑射肌肤，广平风度，对人依旧。 把离骚读遍，椒兰荃蕙，奚敢及、众芳首。 幸与岁寒为友。 任天公、雪僝霜僽。 香名一点，西湖东阁，逊浦曾有。 金鼎家毡，玉堂椽笔，傥来斯受。 且巡檐、管领先春，林外事、付卮酒。 几番南极星边，樽前常借南枝寿。 今年好处，冰清汉节，与梅为友。 老桧苍榕，婆娑环拱，影横香瘦。 把草庭生意，蛮烟尽洗，都付与、风霜手。 岭首小春时候。 看明宵、桂轮圆又。 此人此地，此花此月，宜诗宜酒。 把绣归来，调羹金鼎，西湖春后。 愿玉奴、岁与素娥不老，共人长久。 玉龙飞下残鳞，千岩万壑皆填委。 乾坤一色，不知身隔，蓬莱几里。 疑是瑶英，盛开元圃，被风敲碎。 倚危楼极目，长江渺处，浑错认、沙鸥起。 依约青帘遥指。 记山家、酒香无比。 访梅江路，何时归唤，小苍长耳。 孙案袁门，不妨高卧，足娱书史。 且摩挲霜鬓，嘲吟冰著，共荆人喜。 倚栏干一笑，旧日琵琶，何处寻觅。 独立东风，吹未醒狂客。 沙外青归，柳边黄浅，依旧自春色。 极目长淮，晴烟一抹，不堪重忆。 老子平生，萍流蓬转，昔去今来，鸥鹭都识。 拍拍轻舟，烟浪暗天北。 自有乾坤，江山如此，多少等陈迹。 世事从来，付之杯酒，青衫休湿。 把东南温厚，天遣西来，试薰风手。 一佛人间，与峨眉长久。 玉帐旌旗，金城鼓吹，笑乌奴歌酒。 狐兔烟清，貔貅月淡，凯音新奏。 元祐明时，中朝司马，记得边人，岁问安否。 勋业如今，□□□□□。 公衮沙堤，归来无恙，有西湖花柳。 更借当年，一龟一鹤，伴千秋寿。 自陇头垂谱，调鼎传家，典刑犹有。 岁岁芳期，报小春时候。 仙骨非凡，生香不断，标格蕙兰右。 江路孤山，水边雪际，为渠诗瘦。 白玉堂前，青毡席上，孰谓无人，有如此酒。 得意春风，且占万花首。 会看常娥，移栽月殿，肯向桂华后。 应笑家林，枯松厌蹇，岁寒堪友。 拟龙山、把酒酹西风，西风苦无情。 似秋容不受，骚人登眺，特地悭晴。 依稀两三过雁，何处是方城。 目断危楼外，山远烟轻。 且对黄花一笑，叹浮生易老，乐事难并。 唤遏云低唱，檐溜任霏铃。 问何如、乌纱折角，把芳名、盖取晋参军。 东篱下，阴晴不管，输与渊明。 漫浪江头，三听秋砧，一登故台。 望烟芜莽苍，令人目断，风樯掀舞，何日眉开。 把酒新亭，围棋别墅，老气当时何壮哉。 江东事，百年无恙，全是时才。 纷然竞付轻埃。 还水绕赏心东向淮。 叹阿奴侪悲，因人碌碌，乃翁材略，馀地恢恢。 凤阙天高，鹭洲潮落，约取白鸥归去来。 阑干外，英雄陈迹，一醁琼杯。 绮阁香销，玉砌梦残，凄凉旧台。 对御沟红叶，一番木落，宫墙黄菊，几度花开。 水溯岷源，山联吴会，目送征鸿安往哉。 都休问，六朝人物，谁拙谁才。 平生衮衮烟尘。 记匹马当年荆蜀淮。 叹雕零殆尽，词源已竭，消磨未去，酒量犹恢。 八跪蟹肥，四腮鲈美，客有可人招不来。 油幢暇，凭栏一笑，相与传杯。 目断长空，手拍危栏，高兴酒浓。 拟招呼短艇，追陪飞盖，一餐湘菊，共赋芙蓉。 雁字沈秋，鸦林噪晚，几阵萧萧雨更风。 空凝伫，不如一鹤，随意西东。 堪嗟乐事难逢。 愧元伯、巨卿千里从。 望文星聚彩，交辉吴分，天飙吹翅，独隔崑蓬。 野墅荒烟，败荷衰草，人在可怜憔悴中。 还相念，愿持觥薄罚，别许从容。 雨抹晴妆，修眉镜清，寸碧翠浓。 对蒹葭尽处，丛丛烟树，池塘侧畔，面面芙蓉。 千百栖乌，两三过雁，时有婆娑一笛风。 斜阳里，更青帘半卷，在小桥东。 佳人何日重逢。 问还肯扁舟载酒从。 笑平生劲概，寸心如铁，中年老态，两鬓成蓬。 荷锸栽蔬，腰镰刈稻，且寄西郊图画中。 空回首，望五湖鸥鹭，心事容容。 北固台端，南渡后来，无此伟人。 自从容佐鼎，光华揽辔，几年中外，属目经纶。 万灶炊烟，千艘漕雪，手整江淮如掌平。 诗书效，看马腾士饱，酒好兵精。 平生。 馀事功名。 岂管葛诸人能拟伦。 暂牙筹游戏，小淹惟月，金瓯注想，便合为霖。 沆瀣一襟，风流八咏，秋入诗坛如许清。 为公寿，有黄花不老，长伴香名。 水北洛南，未尝无人，不同者时。 赖交情兰臭，绸缪相好，宦情云薄，得失何知。 夜观论兵，春原吊古，慷慨事功千载期。 萧如也，料行囊如水，只有新诗。 归兮。 归去来兮。 我亦办征帆非晚归。 正姑苏台畔，米廉酒好，吴松江上，莼嫩鱼肥。 我住孤村，相连一水，载月不妨时过之。 长亭路，又何须回首，折柳依依。 弧矢四方，江汉一萍，少年壮游。 叹而今老矣，祗宜野服，欲何为者，还著轻裘。 匹马萧萧，孤鸾杳杳，城郭重来空白头。 西风里，对一番新月，又荻花秋。 依然千古荆州。 问刘表诸人还在不。 向亭前举酒，不堪北顾，船头击楫，忍负中流。 远水长天，淡烟衰草，还是当时王粲楼。 何如且，倩吴歌楚舞，一洗新愁。 百尺楼头，奇哉此翁，元龙后身。 当壮年襟度，百川鲸吸，平生出处，一片鸥轻。 冷淡逋梅，淋漓旭草，但见风雷笔下生。 荆州幕，觉坐间小异，乃有斯人。 牙樯喜色津津。 正江影涵秋无点尘。 对白苹黄苇，且供诗卷，紫薇红药，却演丝纶。 举酒延蟾，倚栏闻雁，应念征人归尚春。 君王问，尽不妨细说，万里戎情。 一段太清境，谁幻出阶坳。 不知身住何处，爽气逼霜袍。 但见人间一样，似夜又还非夜，栖鸟不安巢。 认得在尘世，禁鼓二更敲。 最忺看，来竹底，上梅梢。 几家朱户，不如儿女醉蓬茅。 谁把琴声三弄，不管骚人幽趣，似向曲中嘲。 长啸赋赤壁，有酒更无肴。 三蜀最佳处，昌是海棠州。 清香燕寝闲暇，人与地风流。 十万人家寿域，六七十翁儿状，眉寿祝公侯。 谁为语廊庙，且许寇恂留。 过书云，才几日，纪千秋。 祖孙卮酒相贺，庆事袭箕裘。 自有诗书万卷，安用田园千顷，松菊足优游。 持以寿公者，梅萼伴清修。 薄酒长亭别，饱饭故园归。 两年婉婉席上，甘苦每同之。 騄骥群中独步，糜鹿兴前不瞬，孰可与争驰。 力挽不能寸，健翮遽斜飞。 经营事，艰难状，老天知。 区区塞马得失，一笑付观棋。 用则风云万里，不用烟霞一壑，两鬓未应丝。 回首乌樯外，鸥鸟自忘机。 鸿雁未应到，可怪此番风。 木犀天气，何事爽逼夹衣重。 长记呼韩塞下，每向飞廉声里，占见马蹄东。 今日闭门睡，都不管山翁。 李北平，班定远，魏云中。 纷纷成败，任取勋业纪南宫。 幸得明朝无雨，定是中宵有月，莫放酒尊空。 起舞弄庭叶，清影伴岩松。 老去生涯，都付与、一丘一壑。 功名事，惭非好手，几逢危著。 走马斗鸡年少趣，椎牛酾酒军中乐。 到而今、浑似梦中看，休休莫。 江湖路，西风恶。 霄汉志，秋云薄。 更那堪州铁，铸成重错。 当贵买臣毋足羡，知非伯玉真能觉。 问心期、应有海翁鸥，山人鹤。 竹马同游，平生志、相期霄壑。 今老矣，儒冠宁误，戎妆徒著。 卷起鲸鲵江海事，放教禽鸟山林乐。 问尚堪、舞剑渡河无，公应莫。 粟可饭，衣从恶。 秫可酒，茶胜薄。 但此身长健，老天不错。 竹院昼闲参内景，蒲团夜坐披圆觉。 愿此生、无愧北山猿，西湖鹤。 小小池亭，仿佛似、洛川岩壑。 天付与、老身游戏，馀生吃著。 剩喜酒能消思虑，翻疑书解妨人乐。 听雨翁、白雪寄新词，愁言莫。 毋自叹，蒿莱恶。 甘自味，齑盐薄。 对乱花丛竹，翠红交错。 元亮悦闻亲友话，羲之常恐儿曹觉。 望碧云、休忆女乘鸾，人骑鹤。 满酌荆州酒。 望莱庭、斑衣拜祝，俾吾亲寿。 玉水雪楼游宦地，近访甘棠依旧。 逢父老、颂声盈口。 争道蜀边劳数载，也真宜、略畔云横岫。 小儿辈，任成否。 东皋十月梅开后。 想亲朋、团栾一笑，从容觞豆。 塞上弓刀成底事，不过腰金如斗。 算不直、渊明株柳。 只恐鲸鲵无计取，更须烦、绿野持竿手。 看勋业，国长久。 幸得闲中趣。 问何为、倏逾桂岭，重来荆渚。 唤醒门前弧矢梦，钩月相辉初度。 谩羞听、军中鼙鼓。 马上弓刀成底事，仅平明、旆入襄州去。 能不愧，古羊杜。 此身何以酬明主。 怅新来、鬓毛添白，衰容如许。 三万貔貅齐贾勇，好为一清狐兔。 看柳色、大堤如故。 世事付之杯酒外，那棋边、得失都休语。 来共看，雁儿舞。 黄梅过雨，望隔林、一缕长烟浮碧。 亟拥征鞍寻午梦，卧看青山排闼。 扫户风清，拂檐云淡，爽气生萧发。 黄粱惊觉，子规枝上啼彻。 堪羡麦熟蚕成，酒香鸡嫩，风味农家别。 幸有住山供活计，何苦江湖南北。 菊老陶园，瓜荒邵圃，空负干时策。 洛阳三顷，胜如金印六国。 浮生如寄，叹征尘驱我，担簦西去。 烟障云屏相迎送，几幅鹅溪缣素。 挥汗流金，饮冰漱玉，桃叶呼前渡。 若将有意，道傍一鹭延伫。 细读壁上龙蛇，太丘笔在，更著茶玻句。 樽酒十年今白发，不改江流东注。 胜概难逢，旅怀易动，信美非吾土。 恨无六翮，长风万里高举。 山接平芜，烟横远墅，修眉淡抹晴妆。 菊梅交际，天未十分霜。 几许无穷秋思，空凝伫、衰柳斜阳。 溪头路，黄芦一片，凫雁两三行。 平章。 风景似，画图一幅，著我徜徉。 山中无事，聊尔适吾狂。 不用登临感慨，青帘外、新酒堪尝。 何为者，东家宋玉，千古叹凄凉。 去年曾借梅为寿。 转眼垂弧小春又。 一笑巡檐清影瘦。 雪边聊且，收香藏白，少俟融和透。 新来东阁高吟就。 金鼎家声自依旧。 唤取玉妃重举酒。 百花头上，一枝芳信，终属东君手。 如何则可。 我亦不知其谓我。 隐几焚香。 对酒一壶书一床。 知仁观过。 浑沌翻怜谁凿破。 寄傲南窗。 堪羡渊明滋味长。 不暖不寒天气，无思无虑山人。 竹窗时听野禽鸣。 更有松风成韵。 竟日蒲团打坐，有时藜杖闲行。 呼童开酒荐杯羹。 欲睡携书就枕。 排遣新寒有酒，追寻旧隐无人。 四山朔吹又冬鸣。 吹送午锺馀韵。 过眼霜高木落，寄心月驶云行。 归欤闭户饱藜羹。 世事华胥一枕。 正莼鲈佳梦绕吴乡，牙樯忍轻离。 向仲宣楼上，凭高举酒，几共灯棋。 曾记少陵留咏，出幕合持麾。 飞盖长安去，华贯平跻。 好是倚门迎笑，恰野堂云壑，菊后梅时。 庆凤雏新长，携手奉莱衣。 抚孤松、绝胜细柳，念征人、徒老玉关西。 归来也，幅巾藜杖，办取追随。 领青油车骑出郊坰，来游晋龙山。 喜水天澄霁，稻畦镰净，榆塞戈闲。 登高谩酬佳节，一笑破苍颜。 剩泛茱萸菊，杯莫留残。 休说参军往事，意当时凝眺，不到长安。 赖座间小异，豪气眇尘寰。 到如今、祗成佳话，记封姨、曾荐众宾欢。 吾曹事，有如此酒，要共弹冠。 怅浮生、俯仰迹成空，依然此江山。 对秋容如画，天长雁度，水阔鸥闲。 追游未甘老态，凭酒借红颜。 归骑斜阳外，柳老荷残。 幸对黄花时节，喜宾朋晤语，烽火平安。 仅风巾一笑，名尚满人寰。 要流芳、相期千载，肯区区、徒恋片时欢。 姑聊尔，招呼楚调，慰藉南冠。 八足横戈，一身衷甲，将军致尔来前。 呼僮解缚，亟荐泽虞鲜。 族类横行草地，今骈首、鼎镬连连。 荆江上，不图霜后，风味似吴天。 晴川。 千里外，分甘遗远，多谢勤拳。 对香枨新酒，一洗腥膻。 慰我吟情归思，都忘却、张孟鲈鳊。 持螯了，老饕作赋，佳话楚乡传。 大块赋形，皇览揆予，俾尔昌而寿。 嗟壮游。 岁月老征裘。 向秋来、顿如蒲柳。 桂开又。 鲈莼蟹橙正美，故人应忆传杯手。 想薜荔岩峦，梧桐庭院，当时风景依旧。 对斜阳、极目倚危楼。 问一舸、何时过吴头。 乘下泽车，戴华阳巾，锦衣游昼。 犹。 客有名流。 交情金石襟期厚。 双湖烟艇里，剑锋紫气冲斗。 剩妙墨淋漓，清歌发越，未应独步诗千首。 待挂了衣冠，来寻杖履，陪君此乐须有。 到如今、不愿酒泉侯。 愿生入、玉门早归休。 任远人、从问安否。 梁园宾客虽富。 谁出相如右。 相逢身健，时平无事，是处溪山明秀。 与君举斝若为酬。 有年年、人月长久。 黄旗吉语飞来，胡儿已落将军手。 吾皇神武，一新城郭，断谟天授。 铁骑才临，雕戈竞逐，击蛇先首。 快风驱雨洗，江空谷静，淮淝上、似之否。 此事老臣何有。 想捷传、延英方昼。 玉颜应笑，金瓯堪保，贺声交口。 吾责免夫，吾归可矣，萧然一叟。 把功名，分付诸公，聊自尝酒盈斗。 续仲宣、一赋小呼鹰，声名满荆州。 向宾筵游戏，豪端月露，皮里阳秋。 遍历文书刁斗，何患不封侯。 横槊风烟表，独占诗筹。 见说眉攒心事，在岷峨乡国，落日西头。 怅英豪遗恨，都付大江流。 伟平生、经纶雅志，把重弓、聊为汉关留。 中秋近，何如载酒，一笑登楼。 对西风、先自念莼鲈，又还月生西。 叹平生霜露，而今都在，两鬓丝丝。 当年门垂蓬矢，壮岁竟奚为。 磊落中心事，只有天知。 多谢君恩深厚，费丁宁温诏，犹置驱驰。 看弓刀何事，终是愧毛锥。 愿今年、四郊无警，向酒边、多作数篇诗。 山林下，相将见一，舍我其谁。 记当年、虏压顺昌城，直欲付靴尖。 赖君家乃祖，笑麾白羽，净洗腥膻。 荆州甘棠蔼蔼，浓墨宇犹鲜。 少出拿云手，整顿青毡。 好个嫩凉天气，想闻鸡听雁，意气犹忺。 看相将喜事，眉色已黄占。 祝君龄、有如此酒，举金罍、须放十分添。 还知否，封侯事业，正在华颠。 可恨经年别。 正安排、剖瓜植竹，拟酬佳节。 应为犁锄机杼懒，天遣阿香磨折。 翻一饷、廉纤凄切。 寂寞金针红线女，枉玉箫、吹断秦楼月。 清漏静，楚天阔。 东皋且愿三农悦。 任从渠、鹊桥蛛网，一番虚设。 挽取天河聊为我，尽洗西风残热。 休懊恼、云生巫峡。 底用乞灵求太巧，看世人、弄巧多成拙。 姑止酒，命茶啜。 梦觉闻鸡报。 问岘边、晋家城郭，旧邦新造。 谁遣平明旌旆入，人说当年草草。 犹幸把、腥埃俱扫。 对越老苍方寸在，任酉渠、远度龙堆道。 还又过，一春了。 少年意气轻三表。 到如今、名惭小范，功卑前召。 赖有把茅归去是，乘此抽身须早。 何苦受、天来烦恼。 报国丹忠虽未泯，奈长卿已病文渊老。 聊把酒，仰天笑。 指梅花雪片，问讯八窗，南枝开未。 一点春风，消息岭头寄。 太白精神，广平韵度，是岂众芳拟。 东阁吟边，水清月淡，不妨游戏。 犹记双湖，几番初度，持酒相期，已花为比。 鼎味家传，须向玉堂里。 吏隐南昌，未应高兴，香在岁寒际。 倩取瑶姬，花前一唱，寿吾仙李。 我爱临川，簪绂丛林，有宅一区。 记谢墩名字，百年犹在，平泉孙子，三世重居。 皂盖新营，青毡旧识，此复古春秋宜大书。 奇哉事，信当时种子，下到工夫。 笑渠。 驷马门闾。 是几往过之凡几墟。 喜尚存遗爱，甘棠在在，无穷生意，茂草如如。 载酒寻盟，论诗结社，想田可秫兮园可蔬。 应须念，古鄇亭乔木，无恙还无。 甚天色。 苦问桃红李白。 伊祈氏，沙际才归，依约春回晓烟湿。 老寒犹煞忒。 景物。 中年惯识。 天应遣，雨洗风梳，柳睡花眠尚无力。 名园谩他适。 任黄四栽培，殷七奇特。 一年好处须寒食。 待花畔携酒，酒边索句，春馀太半未须急。 记旧隐幽寂。 我亦。 几时得。 归检点苔封，评品梅格。 教看林下休官一。 与莺花分界，渔樵争席。 抚松长啸，芳菲事，尽渠惜。 昨夜雨兼风。 断送残红。 老寒犹自著帘栊。 为问香篝人语道，翠被还重。 何处有疏锺。 惊起匆匆。 惜春休放酒杯空。 芳草天涯寒食又，归兴尤醲。 问梁益。 天设金城铁壁。 西风外，依约雁来，还报关山旧秋色。 三秦听汉檄。 远恨绵绵脉脉。 频年事，虚掷桑阴，褘允诸人竟何策。 彤弓误殊锡。 怅活国难医，救世须佛。 平生本藉毛锥力。 对弧矢初度，满头白发，何堪兵卫叠画戟。 咄青史陈碛。 酒石。 羡王绩。 任击缶呼天，此乐何极。 奚须太息惊前席。 望天阍休待，梦如陶翼。 柳边春后，放定远，出西域。 两岁是六帙，万里客他州。 一眉新月西挂，又报桂花秋。 想见吴中稚子，已办秫田数顷，更种橘千头。 堪笑新亭酒，空效楚人囚。 饭甘粗，衣任恶，卧从湫。 世缘道眼看破，闻早问先畴。 这服清凉散子，多在病坊弗悟，美疢甚时瘳。 膏秣归盘去，无乐亦无忧。 雪山有缘，白首重来，信不偶然。 怅怆凄未洗，平戎何策，英灵不绝，赖蜀多贤。 耆旧二三，甲兵百万，力障狂澜回巨川。 秋声静，共巍楼把酒，自足筹边。 何人为我盏天。 焉用此客星留井躔。 正柴桑栗里，稻肥蟹健，松江笠泽，莼美鲈鲜。 百计求闲，一归未得，便得归闲能几年。 持公赋，待后堂新唱，夸语彭宣。 晚出千林，中立三秋，清哉此花。 自鹫峰移下，碎成玉屑，蟾宫分到，缀作金葩。 粟许来微，薰天声价，较楚蕙庾梅还韵些。 真奇处，但餐沆瀣，不染繁华。 酒边一笑婆娑。 疑香醉山中尊者家。 怅尘埃俗状，强颜羞对，风骚墨客，乐事堪夸。 月照才清，露浓尤馥，饮待夜深应更佳。 姑容我，胆瓶斜插，卧看窗纱。 一种孤荄，四出清芬，半秋始花。 只些儿肌骨，才逾一芥，许多韵度，迥压群葩。 得雨相催，随风所到，较七里山樊尤远些。 纷纷辈，笑渠侬桃李，徒竞春华。 试容老子婆娑。 恍身在广寒仙子家。 任殷勤唤酒，恣从君赏，徘徊待月，剩向人夸。 我有家林，旧栽岩壑，得归去相延方是佳。 姑先约，拼共横船玉，教堕巾纱。 极目江涛，不有人焉，其能国乎。 伟故家风烈，激扬手段，平生践履，精密工夫。 冰漕功成，月卿召入，小却犹当登从涂。 斯行也，非纪网省闼，定引京都。 猗欤。 愿疾其驱。 弹指顷暑收秋又初。 向玉阶芳寸，亲承温问，金成十二，细述嘉谟。 苕霅船边，藕花香里，念人在洞庭青草湖。 它年事，约携东老酒，附洛英图。 听彻惊乌，起览镜、顿添头白。 曾不见、江南人寄，一枝春色。 风卷龙鳞残甲下，山无虎迹新蹄入。 罄冰天、桂海使同风，修文德。 三十载，江湖客。 千万里，关山役。 且付之杯酒，何愁西出。 天女花边浑似剪，志公杖上平如尺。 把富贫、都作一般看，何什伯。 岭蜀天涯路。 忆前年、担簦西上，旌麾南去。 谁谓潇湘还解后，重对灯前笑语。 挺乔木、森森犹故。 梅外柳边官事了，记牢之、曾著元戎府。 聊访问，旧游处。 酒边不用伤南浦。 为鄇亭、百年门户，正烦宗主。 见说君王方旰食，借箸哺应为吐。 这官职、二郎须做。 若见时贤询小阮，愿早携、襏襫耕春雨。 嗟矍铄，恐迟暮。 老作星沙守。 问今年、平头六十，翁还知否。 暑葛霜砧都历遍，还著回旋舞袖。 奚所用、皤然一叟。 欲觅金丹驻颜色，纵铁鞋、踏破终无有。 空自诧，不龟手。 西风又近中秋候。 记相将、桂华开未，月儿圆又。 弧矢四方男子事，争奈灰心也久。 何以报、国恩深厚。 了却宫痴归去好，有竹窗、蓬户生涯旧。 姑一笑，付杯酒。 问讯南州守。 怅吾生、今非昔比，后犹今否。 涉尽风涛凭个甚，一瓣心香在袖。 人竞说、顽哉此叟。 识破荣途皆幻境，只形骸、已累它何有。 姑勉尔，应之手。 休烦太卜勤占候。 怕漂零、江湖易老，光阴难又。 兔魄初生人初度，期共婵娟长久。 赖此月、於人犹厚。 燕颔封侯非我事，早携书、归卧吾庐旧。 渝此约，有如酒。 洞庭千古月，湘水一天秋。 凉宵将傍三五，玩事若为酬。 人立梧桐影下，身在桂花香里，疑是玉为州。 宇宙大圆镜，沆瀣际空浮。 傍谯城，瞻岳麓，有巍楼。 不妨举酒，相与一笑作遨头。 人已星星华发，月只团团素魄，几对老蟾羞。 回首海天阔，心与水东流。 佳月四时有，举世重中秋。 金明水秀竞爽，互古景难酬。 爝火繁星退敛，桂海冰天洞照，清影遍神州。 万象自妍丑，一鉴碧虚浮。 昔苏张，夸玉界，赋琼楼。 素娥阅人多矣，不怕雪添头。 只恐参横斗转，还又酒阑歌散，醉态醒堪羞。 安得真仙术，兔魄驻西流。 敢问辽天月，历几亿春秋。 老娥盍相刮目，无一语相酬。 似讶经年间阔，类笑衰翁潦倒，岁岁客他州。 清照五湖阔，倦影一萍浮。 任渠侬，琴当户，酒当楼。 人生适意，封君何似橘千头。 月正圆时固好，人欲闲时须早，毋作陇西羞。 多谢锦囊句，椽笔富清流。 问讯中秋月，瞥见一眉弯。 婆娑桂影，今年又向桂林看。 蓬天桑弧初度，罗带玉簪旧识，俯仰十年间。 记得老坡语，颓景薄西山。 碧虚人，应笑我，已苍颜。 岁寒耿耿，不改惟有寸心丹。 目断风涛万里，梦绕烟霞一壑，老矣甚时闲。 不愿酒泉郡，愿入玉门关。 六十衰翁，更加二龄，此何等时。 不退寻岩壑，相安耕钓，重来岭峤，犹事驱驰。 绝类文渊，当年矍铄，上马据鞍奚所为。 偏怜处，是难堪潦雾，水际鸢飞。 云台铜柱空题。 奈床下伊人心素疑。 自古来如此，只须付酒，风光纵好，勿复言诗。 莼菜美时，桂花香里，所愿少须臾乐之。 西风外，喜羽书夜静，即是归期。 此花迥绝他花，湘中不减吴中盛。 疑从太华，分来岳麓，根荄玉井。 炬列千红，盖擎万绿，织成云锦。 向壶天清暑，风梳露洗，尘不染、香成阵。 好似一番雨过，似轻鬟、晚临妆镜。 阿环浴罢，珠横翠乱，芳肌犹润。 载月同游，隔花共语，酒边清兴。 问六郎、凝伫多时，公不饮、俗几甚。 开遍来禽，春事过也，江南倦客心苦。 料理花愁，销磨酒病，还是年时意绪。 寒浅香轻，早一霎、朝来微雨。 柳曲闻莺，河桥信马，旋题新句。 漫道而今无贺铸。 尽肠断、满帘飞絮。 说似风流，除非小杜，妙绝夸能赋。 黯相逢，俱有恨，空流落、江山好处。 猛拍阑干，诉天知、声声杜宇。 日日酒围花阵。 画阁红楼相近。 残月醉归来，长是雨羞云困。 低问。 低问。 独自绣帏睡稳。 春意泄。 香重一枝梅雪。 寒透玉壶冰暗结。 玉奴情更劣。 似语还羞奇绝。 妒白怜红时节。 酒力未醒双眼缬。 一帘风弄月。 紫陌芳尘，烟缕收寒，雨丝过云。 羡交阴桃叶，窗前曲槛，认巢燕子，柳底朱门。 回首年时，雾鬟风袖，袅袅娉娉娇上春。 逢迎处，尽芳华缱绻，玉佩殷勤。 谁知此际销魂。 漫隐约人前笑语温。 记掌中纤细，真成一梦，花时怨忆，应为双文。 载酒心情，教眉诗句，空悔风流曾误人。 凭谁去，待寄将恨事，两处平分。 且问黄花，陶令后、几番重九。 应解笑、秋崖人老，不堪诗酒。 宇宙一舟吾倦矣，山河两戒天知否。 倚西风、无奈剑花寒，虬龙吼。 江欲釂，谈天口。 秋何负，持螯手。 尽石鳞芜没，断烟衰柳。 故国山围青玉案，何人印佩黄金斗。 倘只消、江左管夷吾，终须有。 左手紫螯蟹，右手绿螺杯。 古今多少遗恨，俯仰已尘埃。 不共青山一笑，不与黄花一醉，怀抱向谁开。 举酒属吾子，此兴正崔嵬。 夜何其，秋老矣，盍归来。 试问先生归否，茅屋欲生苔。 穷则箪瓢陋巷，达则鼎彝清庙，吾意两悠哉。 寄语雪溪外，鸥鹭莫惊猜。 秋雨一何碧，山色倚晴空。 江南江北愁思，分付酒螺红。 芦叶蓬舟千重，菰菜莼羹一梦，无语寄归鸿。 醉眼渺河洛，遗恨夕阳中。 苹洲外，山欲暝，敛眉峰。 人间俯仰陈迹，叹息两仙翁。 不见当时杨柳，只是从前烟雨，磨灭几英雄。 天地一孤啸，匹马又西风。 明日又重午，搀借玉蒲香。 劝金且尽杯酒，听我试平章。 时事艰难甚矣，人物眇然如此，骚意满潇湘。 醉问屈原子，烟水正微茫。 溯层峦，浮叠嶂，碧云乡。 眼中犹有公在，吾意亦差强。 胸次甲兵百万，笔底天人三策，堪补舜衣裳。 要及黑头耳，霖雨趁梅黄。 宇宙一杯酒，暝色倚重湖。 青山杳杳何处，烟水泻愁予。 别岸风涛喷薄，半夜鱼龙悲啸，能撼我诗无。 李白醉不醒，唤起问何如。 是耶非，天莽苍，雪模糊。 苍颜白发如此，空复笑今吾。 寄语鹭朋鸥侣，好在风餐水宿，底处不烟芜。 吾亦从此逝，从我者谁欤。 蠢彼鼪鼯，嗟尔何为，敢瞰长淮。 遣诗书元帅，又劳指画，神仙寿日，不放襟怀。 略已三年，可曾一笑，天岂悭吾老子哉。 诸人者，且携将雅颂，留待磨崖。 我姑酌彼金罍。 便小醉、宁辞鹦鹉杯。 问今何时也，子其休矣，有如此酒，奚取吾侪。 帝曰不然，政须卿辈，作我长城惟汝谐。 凝望处，见红尘飞骑，捷羽东来。 把酒问花，茧栗梢头，春今几何。 笑身居近侍，阶翻万玉，面丐菩萨，髻拥千螺。 一一牙签，英英碧字，占定花间甲乙科。 归来也，傍紫薇吟处，揉作阳和。 祗今花事无多。 看几许风烟付与他。 待围将翡翠，怕蜂粘粉，织成云锦，遣凤衔梭。 谁翦并刀，赠之燕玉，莫负双娥娇溜波。 花应道，尽花强人面，底用能歌。 子盍规夫，商丘之木，有樗不才。 纵斧斤睥睨，何妨雪立，风烟傲兀，怎问春回。 老子似之，倦游久矣，归晒渔蓑羹芋魁。 村锄外，闻韭今有子，芥已生台。 天於我辈悠哉。 纵作赋问天天亦猜。 且醉无何有，酒徒陶陆，与二三子，诗友陈雷。 正尔眠云，阿谁敲月，不是我曹不肯来。 君且住，怕口生荆棘，胸有尘埃。 一笑君知否。 笑当年、山阴道士，行歌樵叟。 五十到头公老矣，只可鹭朋鸥友。 便富贵、何如杯酒。 好在归来苍崖底，想月明、不负携锄手。 谁共酌，翦霜韭。 乾坤许大山河旧。 几多人、剑倚西风，笔惊南斗。 俯仰之间成陈迹，亡是子虚乌有。 渺烟草、不堪回首。 隔坞筑亭开野迳，尽一筇、两履山前后。 春且为，催花柳。 天意然乎否。 待相携、风烟五亩，招邀迂叟。 屋上青山花木野，尽可两朋三友。 笑老子、只堪棋酒。 似恁疏顽何为者，向人前、不解高叉手。 宁学圃，种菘韭。 春猿秋鹤皆依旧。 怪吾今，鬓已成丝，胆还如斗。 谁与庐山麾之去，尔辈何留之有。 黯离绪、暮江搔首。 非我督邮犹束带，这一归、更落渊明后。 君试问，长亭柳。 问天何事，雪垂垂欲下，又还晴却。 春到梅梢香逗也，尽有心情行乐。 剡曲舟回，灞桥诗在，一笑人如昨。 此情分付，暮天寒月残角。 谁道飞梦江南，群山如画，一一琼瑶琢。 中有玉田三万顷，云是幼舆丘壑。 招我归来，和春醉去，休跨扬州鹤。 万花曾约，酒醒当有新作。 幅巾云麓。 笑人生瓮等，何时是足。 莫道年来无好处，第一秫田新熟。 孙息乘鸾，大儿荐鹗，翁已恩袍碌。 笑谭戎幕，尽教岳也碌碌。 是则江南江北，月明飞梦，认得溪桥屋。 多少睡乡闲日月，不老柯山棋局。 唱个曲儿，吃些酒子，检点茅檐竹。 问梅开未，一枝初破寒玉。 花风初逗，喜边亭依旧，春闲营柳。 烟草隋宫歌舞地，谁遣万红围绣。 结酒因缘，装春富贵，也要经纶手。 笙箫声里，一江晴绿吹皱。 是处羽箭如飞，那知鹤府，花压阑干昼。 油幕文书谈笑了，馀事尽堪茶酒。 报答东风，流连西日，绿外沈吟久。 与春无负，醉归香满襟袖。 当年睡里闻香，阿谁唤做花间瑞。 巾飘沈水，笼熏古锦，拥青绫被。 初日酣晴，柔风逗暖，十分情致。 掩窗绡，待得香融酒醒，尽消受、这春思。 从把万红排比。 想较伊、更争些子。 诗仙老手，春风妙笔，要题教似。 十里扬州，三生杜牧，可曾知此。 趁紫唇微绽，芳心半透，与骚人醉。 半壳含黄，双螯擘紫，风流浑是芦花。 江头秋老，谁了酒生涯。 玉质金相如许，怎消受、明月寒沙。 橙香也，不闲左手，除是付诗家。 草泥，行郭索，横戈曾怒，张翰浮夸。 笑鲈鱼虽好，风味争些。 醉嚼霜前松雪，江湖梦、不枉归槎。 停杯问，余其负腹，是腹负余耶。 小楼帘不卷，花正闹、灯火竞春宵。 想旧日何郎，飞金叵罗，三生杜牧，醉董娇饶。 香尘路，云松鸾髻鬌，月衬马蹄骄。 仿佛神仙，刘安鸡犬，分明富贵，子晋笙箫。 人生行乐耳，君不见、迷楼春绿迢迢。 二十四、经行处，旧月今桥。 但索笑梅花，酒消新雪，纵情诗草，笔卷春潮。 俯仰人间陈迹，莫惜金貂。 秋崖底，云卧欲生苔。 无梦到公台。 有月锄、晓带乌犍去，与烟蓑、夜钓白鱼来。 问谁能，供酒料，办诗材。 君莫笑、闲忙棋得势。 也莫笑、浮湛渔得计。 胸次老，雪崔嵬。 付老夫、小小鸬鹚杓，尽诸公、衮衮凤凰台。 且容侬，多种竹，剩栽梅。 说与樵青。 紧闭柴门。 道先生检校东屯。 阿戎安在，未扫愁痕。 且免歌词，休载妓，莫携尊。 梅自生春。 雪立前村。 道此杯、酒也须温。 无穷身外，付与乾坤。 谁共耕山，闲钓水、饱窥园。 窗绡深隐护芳尘。 翠眉颦。 越精神。 几雨几晴，做得这些春。 切莫近前轻著语，题品错，怕渠嗔。 碧壶谁贮玉粼粼。 醉香茵。 晚风频。 吹得酒痕，如洗一番新。 只恨谪仙浑懒却，辜负那，倚阑人。 梅花吹梦过溪桥。 路迢迢。 雪初消。 似恁天寒，诗瘦想无柳。 听得草堂人有语，能几日，是生朝。 乱云深处洗山瓢。 鬓萧萧。 酒红朝。 回首六朝，南北黯魂销。 纵使锺山青眼在，终不似，侣渔樵。 楚天秋早，过中元拈指，蓂飞四荚。 怪得千门佳气满，恰值生申时节。 蓬矢当年，椒盘今夕，瑞木金炉艺。 主人情重，酒红潮上双颊。 且看戏彩□□，鼎分丹桂，兰玉同班列。 更喜萱庭南极老，亲授长生秘诀。 养浩颐然，后昌青紫，天报公阴德。 年年盛会，祝延椿算千百。 荼䕷一番过雨，洒残花似雪。 向清晓、步入东风，细拾苔砌馀靥。 有数片、飞沾翠柳，萦回半著双归蝶。 悄无人、共立幽禽，昵昵能说。 因念年华，最苦易失，对春愁暗结。 叹自古、曾有佳人，长门深闭修洁。 寄么弦、千言万语，闷满眼、欲弹难彻。 靠珠栊，风雨微收，落花时节。 春工渐老，绿草连天，别浦共一色。 但暮霭、朝烟无际，尽日目极，江南江北，杜鹃叫裂。 此时此意，危魂黯黯，渭城客舍青青树，问何人、把酒来看别。 思量怎向，迟回独掩青扉，夕阳犹照南陌。 春应记得，旧日疏狂，等受今磨折。 便永谢、五湖烟艇，只有吟诗，曲坞煎茶，小窗眠月。 春还自省，把融和事，长留芳昼人间世，与羁臣、恨妾销离恻。 自题蕙叶回春，坐听蓬壶，漏声细咽。 春早峭寒天，客里倦怀尤恶。 待起冷清清地，又孤眠不著。 重温卯酒整瓶花，总待自霍索。 忽听海棠初卖，买一枝添却。 官小宦游初，清贫如旧。 小簇杯盘旋篘酒。 虽然微禄，不比他们丰厚。 也知惭愧是，皇恩受。 富贵千般，享之惟寿。 心地平时到头有。 摩挲铜狄，祝望比他长久。 鼎来荣贵待，通闺后。 桃花雨动，测测轻寒小。 曲槛面危阑，对东风、伤春怀抱。 酒边心事，花下旧闲情，流年度，芳尘杳，懊恼人空老。 粉红题字，寄与分明道。 消息燕归时，辗柔茵、连天芳草。 琐窗孤影，夜卜烛花明，清漏断，月朦胧，挂在梅梢袅。 城头月色明如昼。 总是青霞有。 酒醉茶醒，饥餐困睡，不把双眉皱。 坎离龙虎勤交媾。 炼得丹将就。 借问罗浮鹤侣，还似先生否。 危阑看月，番做听秋雨。 一滴一声愁，似相伴，离人悲苦。 笼香袖冷，独立倚西风，红叶落，菊花残，都是关情处。 如何排遣，赖有高阳侣。 长啸酒垆边，且同赋、秋娘词句。 山翁醉矣，一笛小楼空，思往事，看孤云，目断征鸿去。 鬓边一点似飞鸦。 休把翠钿遮。 二年三载，千拦百就，今日天涯。 杨花又逐东风去，随分入人家。 要不思量，除非酒醒，休照菱花。 芳草连天暮。 斜日明汀渚。 懊恨东风，恍如春梦，匆匆又去。 早知人、酒病更诗愁，镇轻随飞絮。 宝镜空留恨，筝雁浑无据。 门外当时，薄情流水，如今何处。 正相思、望断碧山云，又莺啼晚雨。 微雨后。 染得杏腮红透。 春色好时人却瘦。 镜寒妆不就。 柳外一莺啼昼。 约略情怀中酒。 困起半弯眉袖。 髻松簪玉溜。 杏花窗底人中酒。 花与人相守。 帘衣不肯护春寒。 一声娇嚏两眉攒。 拥衾眠。 明朝又有秋千约。 恐未忺梳掠。 倩谁传语画楼风。 略吹丝雨湿春红。 绊游踪。 绣围春水锦笼山。 冶游天。 可惜连朝中酒、怯秋千。 妆楼暖。 朱帘卷。 燕斜穿。 冲落两三花片、镜台边。 敞茅堂、茂林环翠，苔矶低蘸烟浦。 青蓑混入渔家社，斜日断桥船聚。 真乐处。 坐芳草，瓦樽满酒频频注。 皋禽自舞。 惯松迳穿云，梅村踏雪，朗笑自来去。 车乘坠，争似修筇稳步。 前尘回首俱误。 安闲得在中年好，抱瓮尚堪蔬圃。 高眼觑。 算不识、人间宠辱除巢许。 风篁解语。 应共笑群狙，无端喜怒，三四计朝暮。 怪朝来、片红初瘦，半分春事风雨。 丹山碧水含离恨，有脚阳春难驻。 芳草渡。 似叫住东君，满树黄鹂语。 无端杜宇。 报采石矶头，惊涛屋大，寒色要春护。 阳关唱，画鹢徘徊东渚。 相逢知又何处。 摩挲老剑雄心在，对酒细评今古。 君此去。 几万里东南，只手擎天柱。 长生寿母。 更稳步安舆，三槐堂上，好看彩衣舞。 细与黄花说。 是天教、开遇重阳，玉裁金屑。 老行要寻松竹伴，雅爱山翁鬓雪。 任满插、追陪节物。 惟有渊明吾臭味，傍东篱、盘薄芳丛撷。 便无酒，也清绝。 芒寒色正孤标洁。 惯平生、餐霜饮露，倚风迎月。 不比芙蓉偏妩媚，不比茱萸太烈。 似隐者、萧闲岩穴。 至老枝头犹健在，笑纷纷、红紫尘沙汨。 香耐久，看晚节。 野趣在城市，崛起此台高。 谁移蓬岛，冯夷夜半策灵鳌。 十万人家甃碧，四面峰峦涌翠，远岫拍银涛。 插汉笔双塔，簸两叶轻舠。 我乘风，时一到，共嬉遨。 江山无复偃蹇，弹压有诗豪。 宝剑孤横星动，铁笛一声云裂，寒月冰宫袍。 沧海一杯酒，世界眇鸿毛。 才到中年，节物浑闲，赏心顿轻。 据随分东风，瓶簪柳雪，应时灯夜，棚缀莲星。 自一家春，也三杯酒，巧茧堆香笑语声。 又何须，听那西楼弦管，南陌箫笙。 平生。 黄卷青灯。 肯珠翠奢华八尺檠。 欲趁队闲嬉，雕鞍宝马，回头猛忆，破案囊萤。 邻曲渔歌，庭除鹤舞，尘外冰轮彻骨清。 人闲处，这炯然方寸，一点长明。 垂杨径。 洞钥启，时见流莺迎。 涓涓暗谷流红，应有缃桃千顷。 临池笑靥，春色满、铜华弄妆影。 记年时、试酒湖阴，褪花曾采新杏。 蛛窗绣网玄经，才石砚开奁，雨润云凝。 小小蓬莱香一掬，愁不到、朱娇翠靓。 清尊伴、人闲永日，断琴和、棋声竹露冷。 笑从前、醉卧红尘，不知仙在人境。 晴丝牵绪乱。 对沧江斜日，花飞人远。 垂杨暗吴苑。 正旗亭烟冷，河桥风暖。 兰情蕙盼。 惹相思、春根酒畔。 又争知、吟骨萦销，渐把旧衫重翦。 凄断。 流红千浪，缺月孤楼，总难留燕。 歌尘凝扇。 待凭信，拌分钿。 试挑灯欲写，还依不忍，笺幅偷和泪卷。 寄残云、剩雨蓬莱，也应梦见。 乱云生古峤。 记旧游惟怕，秋光不早。 人生断肠草。 叹如今摇落，暗惊怀抱。 谁临晚眺。 吹台高、霜歌缥缈。 想西风、此处留情，肯著故人衰帽。 闻道。 萸香西市，酒熟东邻，浣花人老。 金鞭騕袅。 追吟赋，倩年少。 想重来新雁，伤心湖上，销减红深翠窈。 小楼寒、睡起无聊，半帘晚照。 夜寒吴馆窄。 渐酒阑烛暗，犹分香泽。 轻帆展为翮。 送高鸿飞过，长安南陌。 渔矶旧迹。 有陈蕃、虚床挂壁。 掩庭扉，蛛网黏花，细草摇春碧。 还忆。 洛阳年少，风露秋檠，岁华如昔。 长吟堕帻。 暮潮送，富春客。 算玉堂不染，梅花清梦，宫漏声中夜直。 正逋仙、清瘦黄昏，几时觅得。 夜空似水，横汉静立，银浪声杳。 瑶镜奁小。 素娥乍起、楼心弄孤照。 絮云未巧。 梧韵露井，偏借秋早。 晴暗多少。 怕教彻胆，蟾光见怀抱。 浪迹尚为客，恨满长安千古道。 还记暗萤、穿帘街语悄。 叹步影归来，人鬓花老。 紫箫天渺。 又露饮风前，凉堕轻帽。 酒杯空、数星横晓。 夜分溪馆渔灯，巷声乍寂西风定。 河桥径远，玉箫吹断，霜丝舞影。 薄絮秋云，澹蛾山色，宦情归兴。 怕烟江渡后，桃花又泛，宫沟上、春流紧。 新句欲题还省。 透香煤、重牒误隐。 西园已负，林亭移酒，松泉荐茗。 携手同归处，玉奴唤、绿窗春近。 想骄骢、又踏西湖，二十四番花信。 花穿帘隙透。 向梦里销春，酒中延昼。 嫩篁细掐，相思字、堕粉轻黏綀袖。 章台别后，展绣络、红荐香旧。 □□□，应数归舟，愁凝画阑眉柳。 移灯夜语西窗，逗晓帐迷香，问何时又。 素纨乍试，还忆是、绣懒思酸时候。 兰清蕙秀。 总为比、蛾眉螓首。 谁诉与，惟有金笼，春簧细奏。 檐花旧滴，帐烛新啼，香润残冬被。 澹烟疏绮。 凌波步、暗阻傍墙挑荠。 梅痕似洗。 空点点、年华别泪。 花鬓愁，钗股笼寒，彩燕沾云腻。 还斗辛盘葱翠。 念青丝牵恨，曾试纤指。 雁回潮尾。 征帆去、似与东风相避。 泥云万里。 应翦断、红情绿意。 年少时，偏爱轻怜，和酒香宜睡。 翠匝西门柳。 荆州昔，未来时正春瘦。 如今剩舞，西风旧色，胜东风秀。 黄粱露湿秋江，转万里、云樯蔽昼。 正虎落、马静晨嘶，连营夜沈刁斗。 含章换几桐阴，千官邃幄，韶凤还奏。 席前夜久，天低宴密，御香盈袖。 星槎信约长在，醉兴渺、银河赋就。 对小弦、月挂南楼，凉浮桂酒。 芙蓉心上三更露，茸香漱泉玉井。 自洗银舟，徐开素酌，月落空杯无影。 庭阴未暝。 度一曲新蝉，韵秋堪听。 瘦骨侵冰，怕惊纹簟夜深冷。 当时湖上载酒，翠云开处共，雪面波镜。 万感琼浆，千茎鬓雪，烟锁蓝桥花径。 留连暮景。 但偷觅孤欢，强宽秋兴。 醉倚修篁，晚风吹半醒。 竹深不放斜阳度，横披澹墨林沼。 断莽平烟，残莎剩水，宜得秋深才好。 荒亭旋扫。 正著酒寒轻，弄花春小。 障锦西风，半围歌袖半吟草。 独游清兴易懒，景饶人未胜，乐事长少。 柳下交车，尊前岸帻，同抚云根一笑。 秋香未老。 渐风雨西城，暗敧客帽。 背月移舟，乱鸦溪树晓。 曲尘犹沁伤心水，歌蝉暗惊春换。 露藻清啼，烟萝澹碧，先结湖山秋怨。 波帘翠卷。 叹霞薄轻绡，泛人重见。 傍柳追凉，暂疏怀袖负纨扇。 南花清斗素靥，画船应不载，坡静诗卷。 泛酒芳筒，题名蠹壁，重集湘鸿江燕。 平芜未翦。 怕一夕西风，镜心红变。 望极愁生，暮天菱唱远。 温柔酣紫曲，扬州路、梦绕翠盘龙。 似日长傍枕，堕妆偏髻，露浓如酒，微醉敧红。 自别楚娇天正远，倾国见吴宫。 银烛夜阑，暗闻香泽，翠阴秋寂，重返春风。 芳期嗟轻误，花君去、肠断妾若为容。 惆怅舞衣叠损，露绮千重。 料绣窗曲理，红牙拍碎，禁阶敲遍，白玉盂空。 犹记弄花相谑，十二阑东。 风拍波惊，露零秋觉，断绿衰红江上。 艳拂潮妆，澹凝冰靥，别翻翠池花浪。 过数点斜阳雨，啼绡粉痕冷。 宛相向。 指汀洲、素云飞过，清麝洗、玉井晓霞佩响。 寸藕折长丝，笑何郎、心似春荡。 半掬微凉，听娇蝉、声度菱唱。 伴鸳鸯秋梦，酒醒月斜轻帐。 草色新宫绶，还跨紫陌骄骢。 好花是，晚开红。 冷菊最香浓。 黄帘绿幕萧萧梦，灯外换几秋风。 叙往约，桂花宫。 为别翦珍丛。 雕栊。 行人去、秦腰褪玉，心事称、吴妆晕浓。 向春夜、闰情赋就，想初寄、上国书时，唱入眉峰。 归来共酒，窈窕纹窗，莲卸新蓬。 榴花依旧照眼。 愁褪红丝腕。 梦绕烟江路，汀菰绿薰风晚。 年少惊送远。 吴蚕老、恨绪萦抽茧。 旅情懒。 扁舟系处，青帘浊酒须换。 一番重午，旋买香蒲浮盏。 新月湖光荡素练。 人散。 红衣香在南岸。 锦带吴钩，征思横雁水。 夜吟敲落霜红，船傍枫桥系。 相思不管年华，唤酒吴娃市。 因话、驻马新堤步秋绮。 淮楚尾。 暮云送、人千里。 细雨南楼，香密锦温曾醉。 花谷依然，秀靥偷春小桃李。 为语梦窗憔悴。 春乍霁。 清涟画舫融泄。 螺云万叠暗凝愁，黛蛾照水。 漫将西子比西湖，溪边人更多丽。 步危径、攀艳蕊。 掬霞到手红碎。 青蛇细折小回廊，去天半咫。 画阑日暮起东风，棋声吹下人世。 海棠藉雨半绣地。 正残寒、初御罗绮。 除酒销春何计。 向沙头更续，残阳一醉。 双玉杯和流花洗。 岸压邮亭，路敧华表，堤树旧色依依。 红索新晴，翠阴寒食，天涯倦客重归。 叹废绿平烟带苑，幽渚尘香荡晚，当时燕子，无言对立斜晖。 追念吟风赏月，十载事，梦惹绿杨丝。 画船为市，夭妆艳水，日落云沈，人换春移。 谁更与、苔根洗石，菊井招魂，漫省连车载酒，立马临花，犹认荐红傍路枝。 歌断宴阑，荣华露草，冷落山丘，到此徘徊，细雨西城，羊昙醉后花飞。 堕虹际。 层观翠冷玲珑，五云飞起。 玉虬萦结城根，澹烟半野，斜阳半市。 瞰危睇。 门巷去来车马，梦游宫蚁。 秦鬟古色凝愁，镜中暗换，明眸皓齿。 东海青桑生处，劲风吹浅，瀛洲清泚。 山影泛出琼壶，碧树人世。 枪芽焙绿，曾试云根味。 岩流溅、涎香惯搅，娇龙春睡。 露草啼清泪。 酒香断到，文丘废隧。 今古秋声里。 情漫黯、寒鸦孤村流水。 半空画角，落梅花地。 黯分袖。 肠断去水流萍，住船系柳。 吴宫娇月娆花，醉题恨倚，蛮江豆蔻。 吐春绣。 笔底丽情多少，眼波眉岫。 新园锁却愁阴，露黄漫委，寒香半亩。 还背垂虹秋去，四桥烟雨，一宵歌酒。 犹忆翠微携壶，乌帽风骤。 西湖到日，重见梅钿皱。 谁家听、琵琶未了，朝骢嘶漏。 印剖黄金籀。 待来共凭，齐云话旧。 莫唱朱樱口。 生怕遣、楼前行云知后。 泪鸿怨角，空教人瘦。 天街如水翠尘空。 建章宫。 月明中。 人未归来，玉树起秋风。 宝栗万钉花露重，催赐带，过垂虹。 夜凉沈水绣帘栊。 酒香浓。 雾濛濛。 钗列吴娃，騕袅带金虫。 三十六宫蟾观冷，留不住，佩丁东。 听风听雨过清明。 愁草瘗花铭。 楼前绿暗分携路，一丝柳、一寸柔情。 料峭春寒中酒，交加晓梦啼莺。 西园日日扫林亭。 依旧赏新晴。 黄蜂频扑秋千索，有当时、纤手香凝。 惆怅双鸳不到，幽阶一夜苔生。 兰舟高荡涨波凉。 愁被矮桥妨。 暮烟疏雨西园路，误秋娘、浅约宫黄。 还泊邮亭唤酒，旧曾送客斜阳。 蝉声空曳别枝长。 似曲不成商。 御罗屏底翻歌扇，忆西湖、临水开窗。 和醉重寻幽梦，残衾已断熏香。 一番疏雨洗芙蓉。 玉冷佩丁东。 辘轳听带秋声转，早凉生、傍井梧桐。 欢宴良宵好月，佳人修竹清风。 临池飞阁乍青红。 移酒小垂虹。 贞元供奉梨园曲，称十香、深蘸琼锺。 醉梦孤云晓色，笙歌一派秋空。 残寒正欺病酒，掩沈香绣户。 燕来晚、飞入西城，似说春事迟暮。 画船载、清明过却，晴烟冉冉吴宫树。 念羁情游荡，随风化为轻絮。 十载西湖，傍柳系马，趁娇尘软雾。 溯红渐、招入仙溪，锦儿偷寄幽素。 倚银屏、春宽梦窄，断红湿、歌纨金缕。 暝堤空，轻把斜阳，总还鸥鹭。 幽兰旋老，杜若还生，水乡尚寄旅。 别后访、六桥无信，事往花委，瘗玉埋香，几番风雨。 长波妒盼，遥山羞黛，渔灯分影春江宿，记当时、短楫桃根渡。 青楼彷佛，临分败壁题诗，泪墨惨澹尘土。 危亭望极，草色天涯，吹鬓侵半苎。 暗点检、离痕欢唾，尚染鲛绡，亸凤迷归，破鸾慵舞。 殷勤待写，书中长恨，蓝霞辽海沈过雁，漫相思、弹入哀筝柱。 伤心千里江南，怨曲重招，断魂在否。 蟫叶黏霜，蝇苞缀冻，生香远带风峭。 岭上寒多，溪头月冷，北枝瘦、南枝小。 玉奴有姊，先占立、墙阴春早。 初试宫黄澹薄，偷分寿阳纤巧。 银烛泪深未晓。 酒锺悭、贮愁多少。 记得短亭归马，暮衙蜂闹。 豆蔻钗梁恨袅。 但怅望、天涯岁华老。 远信难，吴云雁杳。 卜筑西湖，种翠萝犹傍，软红尘裹。 来往载清吟，为偏爱吾庐，画船频繁。 笑携雨色晴光，入春明朝市。 石桥锁，烟霞五百名仙，第一人是。 临酒论深意。 流光转、莺花任乱委。 冷然九秋肺腑，应多梦、岩扃冷云空翠。 漱流枕石幽情，写猗兰绿绮。 专城处，他山小队登临，待西风起。 春酌沈沈，晚妆的的，仙梦游惯。 锦溆维舟，青门倚盖，还被笼莺唤。 裴郎归后，崔娘沈恨，漫客请传芳卷。 联题在，频经翠袖，胜隔绀纱尘幔。 桃根杏叶，胶黏缃缥，几回凭阑人换。 峨髻愁云，兰香腻粉，都为多情褪。 离巾拭泪，征袍染醉，强作酒朋花伴。 留连怕，风姨浪妒，又吹雨断。 风拂尘徽，雨侵凉榻，才动秋思。 缓酒销更，移灯傍影，净洗芭蕉耳。 铜华沧海，愁霾重嶂，燕北雁南天外。 算阴晴，浑似几番，渭城故人离会。 青楼旧日，高歌取醉，唤出玉人梳洗。 红叶流光，苹花两鬓，心事成秋水。 白凝虚晓，香吹轻烬，倚窗小瓶疏桂。 问深宫，姮娥正在，妒云第几。 阁雪云低，卷沙风急，惊雁失序。 户掩寒宵，屏闲冷梦，灯飐唇似语。 堪怜窗景，都闲刺绣，但续旧愁一缕。 邻歌散，罗襟印粉，袖湿茜桃红露。 西湖旧日，留连清夜，爱酒几将花误。 遣袜尘销，题裙墨黯，天远吹笙路。 吴台直下，缃梅无限，未放野桥香度。 重谋醉，揉香弄影，水清浅处。 素天际水，浪拍碎、冻云不凝。 记晓叶题霜，秋灯吟雨，曾系长桥过艇。 又是宾鸿重来后，猛赋得、归期才定。 嗟绣鸭解言，香鲈堪钓，尚庐人境。 幽兴。 争如共载，越娥妆镜。 念倦客依前，貂裘茸帽，重向淞江照影。 酹酒苍茫，倚歌平远，亭上玉虹腰冷。 迎醉面，暮雪飞花，几点黛愁山暝。 新月侵阶，彩云林外笙箫透。 银台双引绕花行，红坠香沾袖。 不管签声转漏。 更明朝、棋消永昼。 静中闲看，倦羽飞还，游云出岫。 随处春光，翠阴那只西湖柳。 去年溪上牡丹时，还试长安酒。 都把愁怀抖擞。 笑流莺、啼春漫漫瘦。 晓风恶尽，妒雪寒销，青梅如豆。 飞尽西园，晚秋却胜春天气。 霜花开尽锦屏空，红叶新装缀。 时放清杯泛水。 暗凄凉、东风旧事。 夜吟不绝，松影阑干，月笼寒翠。 莫唱阳关，但凭彩袖歌千岁。 秋星入梦隔明朝，十载吴宫会。 一棹回潮度苇。 正西窗、灯花报喜。 柳蛮樱素，试酒争怜，不教不醉。 碧澹山姿，暮寒愁沁歌眉浅。 障泥南陌润轻酥，灯火深深院。 入夜笙歌渐暖。 彩旗翻、宜男舞遍。 恣游不怕，素袜尘生，行裙红溅。 银烛笼纱，翠屏不照残梅怨。 洗妆清靥湿春风，宜带啼痕看。 楚梦留情未散。 素娥愁、天深信远。 晓窗移枕，酒困香残，春阴帘卷。 步层丘翠莽，□□处、更春寒。 渐晚色催阴，风花弄雨，愁起阑干。 惊翰。 带云去杳，任红尘、一片落人间。 青冢麒麟有恨，卧听箫鼓游山。 年年。 叶外花前。 腰艳楚、鬓成潘。 叹宝奁瘗久，青萍共化，裂石空磐。 尘缘。 酒沾粉污，问何人、从此濯清泉。 一笑掀髯付与，寒松瘦倚苍峦。 酹清杯问水，惯曾见、几逢迎。 自越棹轻飞，秋莼归后，杞菊荒荆。 孤鸣。 舞鸥惯下，又渔歌、忽断晚烟生。 雪浪闲销钓石，冷枫频落江汀。 长亭。 春恨何穷，目易尽、酒微醒。 怅断魂西子，凌波去杳，环佩无声。 阴晴。 最无定处，被浮云、多翳镜华明。 向晓东风霁色，绿杨楼外山青。 冬分人别。 渡倦客晚潮，伤头俱雪。 雁影秋空，蝶情春荡，几处路穷车绝。 把酒共温寒夜，倚绣添慵时节。 又底事，对愁云江国，离心还折。 吴越。 重会面，点检旧吟，同看灯花结。 儿女相思，年华轻送，邻户断声噎。 待移杖藜雪后，犹怯蓬莱寒阔。 最起晚，任鸦林催晓，梅窗沈月。 夜寒重。 见羽葆将迎，飞琼入梦。 整素妆归处，中宵按瑶凤。 舞春歌夜棠梨岸，月冷和云冻。 画船中、太白仙人，锦袍初拥。 应过语溪否，试笑挹中郎，还叩清弄。 粉黛湖山，欠携酒、共飞鞚。 洗杯时换铜觚水，待作梅花供。 问何时、带雨锄烟自种。 为春瘦。 更瘦如梅花，花应知否。 任枕函云坠，离怀半中酒。 雨声楼阁春寒里，寂寞收灯后。 甚年年、斗草心期，探花时候。 娇懒强拈绣。 暗背里相思，闲供晴昼。 玉合罗囊，兰膏渍红豆。 舞衣叠损金泥凤，妒折阑干柳。 几多愁、两点天涯远岫。 转芳径。 见雾卷晴漪，鱼弄游影。 旋解缨濯翠，临流抚菱镜。 半林竹色香处，意足多新咏。 试衣单、雁欲来时，旧寒才定。 门巷对深静。 但酒敌春浓，棋消日永。 旧曲猗兰，待留向、月中听。 藻池不通宫沟水，任泛流红冷。 小阑干、笑拍东风醉醒。 莺围橙径，鲈跃莼波，重来雨过中秋。 酒市渔乡，西风胜似春柔。 宿舂去年村墅，看黄云、还委西畴。 凤池去，信吴人有分，借与迟留。 应是香山续梦，又凝香追咏，重到苏州。 青鬓江山，足成千岁风流。 围腰御仙花底，衬月中、金粟香浮。 夜宴久，揽秋云、平倚画楼。 修竹凝妆，垂杨驻马，凭阑浅画成图。 山色谁题，楼前有雁斜书。 东风紧送斜阳下，弄旧寒、晚酒醒馀。 自销凝，能几花前，顿老相如。 伤春不在高楼上，在灯前敧枕，雨外熏炉。 怕舣游船，临流可奈清臞。 飞红若到西湖底，搅翠澜、总是愁鱼。 莫重来，吹尽香绵，泪满平芜。 淝水秋寒，淮堤柳色，别来几换年光。 紫马行迟，才生梦草池塘。 便乘丹凤天边去，禁漏催、春殿称觞。 过松江，雪弄飞花，冰解鸣珰。 芳洲酒社词场。 赋高台陈迹，曾醉吴王。 重上逋山，诗清月瘦昏黄。 春风侍女篝畔，早鹊袍、已暖天香。 到东园，应费新题，千树苔苍。 风袅垂杨，雪销蕙草，何如清润潘郎。 风月襟怀，挥豪倚马成章。 仙都观里桃千树，映曲尘、十里荷塘。 未归来，应恋花洲，醉玉吟香。 东风晴昼浓如酒，正十分皓月，一半春光。 燕子重来，明朝传梦西窗。 朝寒几暖金炉烬，料洞天、日月偏长。 杏园诗，应待先题，嘶马平康。 暮帆挂雨，冰岸飞梅，春思零乱。 送客将归，偏是故宫离苑。 醉酒曾同凉月舞，寻芳还隔江尘面。 去难留，怅芙蓉路窄，绿杨天远。 便系马、莺边清晓，烟草晴花，沙润香软。 烂锦年华，谁念故人游倦。 寒食相思堤上路，行云应在孤山畔。 寄新吟，莫空回、五湖春雁。 湖山经醉惯。 溃春衫、啼痕酒痕无限。 又客长安，叹断襟零袂，涴尘谁浣。 紫曲门荒，沿败井、风摇青蔓。 对语东邻，犹是曾巢，谢堂双燕。 春梦人间须断。 但怪得、当年梦缘能短。 绣屋秦筝，傍海棠偏爱，夜深开宴。 舞歇歌沈，花未减、红颜先变。 伫久河桥欲去，斜阳泪满。 舞影灯前，箫声酒外，独鹤华表重归。 旧雨残云仍在，门巷都非。 愁结春情迷醉眼，老怜秋鬓倚蛾眉。 难忘处，犹恨绣笼，无端误放莺飞。 当时。 征路远，欢事差，十年轻负心期。 楚梦秦楼相遇，共叹相违。 泪香沾湿孤山雨，瘦腰折损六桥丝。 何时向，窗下翦残红烛，夜杪参移。 花姥来时，带天香国艳，羞掩名姝。 日长半娇半困，宿酒微苏。 沈香槛北，比人间、风异烟殊。 春恨重，盘云坠髻，碧花翻吐琼盂。 洛苑旧移仙谱，向吴娃深馆，曾奉君娱。 猩唇露红未洗，客鬓霜铺。 兰词沁壁，过西园、重载双壶。 休漫道，花扶人醉，醉花却要人扶。 入眼青红，小玲珑、飞檐度云微湿。 绣槛展春，金屋宽花，谁管采菱波狭。 翠深知是深多少，不都放、夕阳红入。 待装缀，新漪涨翠，小圜荷叶。 此去春风满箧。 应时锁蛛丝，浅虚尘榻。 夜雨试灯，晴雪吹梅，趁取玳簪重盍。 卷帘不解招新燕，春须笑、酒悭歌涩。 半窗掩，日长困生翠睫。 十里东风，袅垂杨、长似舞时腰瘦。 翠馆朱楼，紫陌青门，处处燕莺晴昼。 乍看摇曳金丝细，春浅映、鹅黄如酒。 嫩阴裹，烟滋露染，翠娇红溜。 此际雕鞍去久。 空追念邮亭，短枝盈首。 海角天涯，寒食清明，泪点絮花沾袖。 去年折赠行人远，今年恨、依然纤手。 断肠也，羞眉画应未就。 渺空烟四远，是何年、青天坠长星。 幻苍崖云树，名娃金屋，残霸宫城。 箭径酸风射眼，腻水染花腥。 时靸双鸳响，廊叶秋声。 宫里吴王沈醉，倩五湖倦客，独钓醒醒。 问苍波无语，华发奈山青。 水涵空、阑干高处，送乱鸦、斜日落渔汀。 连呼酒，上琴台去，秋与云平。 柳暝河桥，莺晴台苑，短策频惹春香。 当时夜泊，温柔便入深乡。 词韵窄，酒杯长。 翦蜡花、壶箭催忙。 共追游处，凌波翠陌，连棹横塘。 十年一梦凄凉。 似西湖燕去，吴馆巢荒。 重来万感，依前唤酒银罂。 溪雨急，岸花狂。 趁残鸦、飞过苍茫。 故人楼上，凭谁指与，芳草斜阳。 春未来时，酒携不到千岩路。 瘦还如许。 晚色天寒处。 无限新愁，难对风前语。 行人去。 暗消春素。 横笛空山暮。 一帆江上暮潮平。 骑鹤过瑶京。 湘波山色青天外，红香荡、玉佩东丁。 西圃仍圆夜月，南风微弄秋声。 阿咸才俊玉壶冰。 王母最怜生。 万年枝上千年叶，垂杨鬓、春共青青。 连唤碧筒传酒，云回一曲双成。 秦黛横愁送暮云。 越波秋浅暗啼昏。 空庭春草绿如裙。 彩扇不歌原上酒，青门频返月中魂。 花开空忆倚阑人。 老色频生玉镜尘。 雪澹春姿，越看精神。 溪桥人去几黄昏。 流水泠泠，都是啼痕。 烟雨轻寒暮掩门。 萼绿灯前，酒带香温。 风情谁道不因春。 春到一分，花瘦一分。 碧藕藏丝，红莲并蒂，荷塘水暖香斗。 窈窕文窗，深沈书幔，锦瑟岁华依旧。 洞箫韵里，同跨鹤、青田碧岫。 菱镜妆台挂玉，芙蓉艳褥铺绣。 西邻障蓬澡手。 共华朝、梦兰分秀。 未冷绮帘犹卷，浅冬时候。 秋到霜黄半亩。 便准拟、携花就君酒。 花酒年华，天长地久。 香泛罗屏，夜寒著酒宜偎倚。 翠偏红坠。 唤起芙蓉睡。 一曲伊州，秋色芭蕉里。 娇和醉。 眼情心事。 愁隔湘江水。 自唱新词送岁华。 鬓丝添得老生涯。 十年旧梦无寻处，几度新春不在家。 衣懒换，酒难赊。 可怜此夕看梅花。 隔年昨夜青灯在，无限妆楼尽醉哗。 茜罗结就丁香颗，颗颗相思。 犹记年时。 一曲春风酒一卮。 彩鸾依旧乘云到，不负心期。 清睡浓时。 香趁银屏胡蝶飞。 好山都在西湖，斗城转北多流水。 屋边五亩，桥通双沼，平烟蘸翠。 旋叠云根，半开竹径，鸥来须避。 四时长把酒，临花傍月，无一日、不春意。 独乐当时高致。 醉吟篇、如今还继。 举头见日，葵心倾□，□□归计。 浮碧亭□，泛红波迥，桃源人世。 待天香□□，开时又胜，翠阴青子。 翠暮深庭，露红晚、闲花自发。 春不断、亭台成趣，翠阴蒙密。 紫燕雏飞帘额静，金鳞影转池心阔。 有花香、竹色赋闲情，供吟笔。 闲问字，评风月。 时载酒，调冰雪。 似初秋入夜，浅凉欺葛。 人境不教车马近，醉乡莫放笙歌歇。 倩双成、一曲紫云回，红莲折。 黄包先著风霜劲。 独占一年佳景。 点点吴盐雪凝。 玉脍和齑冷。 洋园谁识黄金径。 一棹洞庭秋兴。 香荐兰皋汤鼎。 残酒西窗醒。 文园消渴爱江清。 酒肠怯，怕深觥。 玉舟曾洗芙蓉水，泻清冰。 秋梦浅，醉云轻。 庭竹不收帘影去，人睡起，月空明。 瓦瓶汲井和秋叶，荐吟醒。 夜深重，怨遥更。 逗晓阑干沾露水。 归期杳、画檐鹊喜。 粉汗馀香，伤秋中酒，月落桂花影里。 屏曲巫山和梦倚。 行云重、梦飞不起。 红叶中庭，绿尘斜□，应是宝筝慵理。 当楼月半奁，曾买菱花处。 愁影背阑干，素发残风露。 神前鸡酒盟，歌断秋香户。 泥落画梁空，梦想青春语。 添线绣床人倦，翻香罗暮烟斜。 五更箫鼓贵人家。 门外晓寒嘶马。 帽压半檐朝雪，镜开千靥春霞。 小帘沽酒看梅花。 梦到林逋山下。 频摩书眼怯细文。 小窗阴、天气似昏。 兽炉暖、慵添困，带茶烟、微润宝薰。 少年娇马西风冷，旧春衫、犹涴酒痕。 梦不到、梨花路，断长桥、无限暮云。 五更枥马静无声。 邻鸡犹怕惊。 日华平晓弄春明。 暮寒愁翳生。 新岁梦，去年情。 残宵半酒醒。 春风无定落梅轻。 断鸿长短亭。 病渴文园久。 梨花月，梦残春故人旧。 愁弹枕雨，衰翻帽雪，为情僝僽。 千金醉跃骄骢，试问取、朱桥翠柳。 痛恨不、买断斜阳，西湖酝入春酒。 吴宫乱水斜烟，留连倦客，慵更回首。 幽蛩韵苦，哀鸿叫绝，断音难偶。 题红泛叶零乱，想夜冷、江枫暗瘦。 付与谁、一半悲秋，行云在否。 短亭芳草长亭柳。 记桃叶，烟江口。 今日江村重载酒。 残杯不到，乱红青冢，满地闲春绣。 翠阴曾摘梅枝嗅。 还忆秋千玉葱手。 红索倦将春去后。 蔷薇花落，故园胡蝶，粉薄残香瘦。 新腔一唱双金斗。 正霜落、分甘手。 已是红窗人倦绣。 春词裁烛，夜香温被，怕减银壶漏。 吴天雁晓云飞后。 百感情怀顿疏酒。 彩扇何时翻翠袖。 歌边拌取，醉魂和梦，化作梅边瘦。 迷蝶无踪晓梦沈。 寒香深闭小庭心。 欲知湖上春多少，但看楼前柳浅深。 愁自遣，酒孤斟。 一帘芳景燕同吟。 杏花宜带斜阳看，几阵东风晚又阴。 蜀锦华堂，宝筝频送花前酒。 妖娆全在半开时，人试单衣后。 花面围春竞秀。 如红潮、玉腮微透。 欲苏还坠，浅醉扶头，朦胧晴昼。 金屋名姝，眼情空伫闲眉岫。 世间还有此娉婷，拼尽珠量斗。 真艳可令消受。 倩莺催、天香共袖。 冷烟庭院，淡月梨花，空教春瘦。 清明近。 还是递趱东风，做成花讯。 芳时一刻千金，半晴半雨、酬春未准。 雁归尽。 离字向人欲写，暗云难认。 西园猛忆逢迎，翠纨障面，花间笑隐。 曲径池莲平砌，绛裙曾与，濯香湔粉。 无奈燕幕莺帘，轻负娇俊。 青榆巷陌，蹋马红成寸。 十年梦、秋千吊影，袜罗尘褪。 事往凭谁问。 昼长病酒添新恨。 烟冷斜阳紧。 山黛远、曲曲阑干凭损。 柳丝万尺，不如轻鬓。 街檐插缀翠柳。 憔悴清明后。 泪蜡堆香径，一夜海棠中酒。 枝上酸似豆。 莺声骤。 恨软弹筝手。 搵眉袖。 嘶骢过尽平芜，绿衬飞绣。 沈红入水，渐做小莲离藕。 亭冷沈香梦似旧。 花瘦。 欲留春住时候。 窗外啼莺，报数日西园，花事都空。 绣屋专房，姚魏渐邀新宠。 葱翠试剪春畦，羞对酒、夜寒犹重。 误暗期、绿架香洞。 月黯小阶云冻。 算春将揽邮亭鞚。 柳成圈、记人迎送。 蜀魂怨染岩花色，泥径红成陇。 楼上半揭画帘，料看雨、玉笙寒拥。 怕骤晴，无事消遣，日长清梦。 天阔玉屏空。 轻阴弄、淡墨画秋容。 正凉挂半蟾，酒醒窗下，露催新雁，人在山中。 又一片，好秋花占了，香换却西风。 箫女夜归，帐栖青凤，镜娥妆冷，钗坠金虫。 西湖花深窈，闲庭砌、曾占席地歌钟。 载取断云归去，几处房栊。 恨小帘灯暗，粟肌消瘦，薰炉烟减，珠袖玲珑。 三十六宫清梦，还与谁同。 雕檐绮户，倚晴空如画。 曾是吴王旧台榭。 自浣纱去后，落日平芜，行云断，几见花开花谢。 凄凉阑干外，一簇江山，多少图王共争霸。 莫闲愁、金杯潋滟，对酒当歌，欢娱地、梦中兴亡休话。 渐倚遍、西风晚潮生，明月里、鹭鹚背人飞下。 堤曲朱墙近远，山明碧瓦高低。 好风二十四花期。 骄骢穿柳去，文艗挟春飞。 箫鼓晴雷殷殷，笑歌香雾霏霏，闲情不受酒禁持。 断肠无立处，斜日欲归时。 春翦绿波，日明金渚，镜光尽浸寒碧。 喜溢双蛾，迎风一笑，两情依旧脉脉。 那时同醉，锦袍湿、乌纱敧侧。 英雄何在，满目青山，飞下孤白。 片帆谁上天门，我亦明朝，是天门客。 平生高兴，青莲一叶，从此飘然八极。 矶头绿树，见白马、书生破敌。 百年前事，欲问东风，酒醒长笛。 玉钗分向金华后，回头路迷仙苑。 落翠惊风，流红逐水，谁信人间重见。 花深半面。 尚歌得新词，柳家三变。 绿叶阴阴，可怜不似那时看。 刘郎今度更老，雅怀都不到，书带题扇。 花信风高，苕溪月冷，明日云帆天远。 尘缘较短。 怪一梦轻回，酒阑歌散。 别鹤惊心，感时花泪溅。 暮雨初收霁。 凭阑干、一江新绿，远山凝翠。 漠漠春阴添客思，怅望天涯无际。 又猛省、平生行止。 楚尾吴头多少恨，付吟边、醉里消磨矣。 浮世事，只如此。 阳关三叠徒劳耳。 也何须、琵琶江上，掩青衫泪。 一斗百篇乘逸兴，要借青天为纸。 儿辈诧、龙蛇飞起。 今夜月明呼酒处，待明朝、酒醒帆千里。 且为我，唱新制。 东风一夜吹寒食，枝头片红犹恋。 宿酒初醒，新吟未稳，凭久栏杆留暖。 将春买断。 恨苔径榆阶，翠钱难贯。 陌上秋千，相逢谁认旧时伴。 轻衫粉痕褪了，丝缘馀梦在，良宵偏短。 柳线经烟，莺梭织雾，一片旧愁新怨。 慵拈象管。 待寄与深情，难凭双燕。 不似杨花，解随人去远。 腊后寒收，柳眼青归，梅花笑生。 正阳和有脚，日边送暖，洪钧换轴，天上回星。 试巧春盘，介眉春酒，生意从头乐意新。 须知道，是东风近也，玉燕逢辰。 举头阊阖开明。 便稳驾轻车熟路行。 向玉堂青琐，从容洒翰，长淮赤壁，谈笑麾兵。 周洛犹尘，商岩未雨，天下苍生望太平。 休盘涧，任清溪九曲，不放舟横。 满劝黄封酒。 是年年、春色长绕，径花宫柳。 碧水丹山添清气，岁月兰亭癸丑。 看枢极、光腾台斗。 细数中书堂壁记，自欧韩、富范题名后，还有似、我公否。 好知天意生贤候，正造化安排，孕出五阳之秀。 何物一阴犹踯躅，尽决还公只手。 这一著、邦家之寿。 宰相时来须教做，算人间、是处鱼羹有。 名与节，久轩久。 云收飞脚，日祛怒暑，新蝉高柳鸣时。 兰佩紫囊，蒲抽碧剑，吴丝两腕双垂。 闻道五陵儿。 蛟龙吼波面，冲碎琉璃。 画鼓声中，锦标争处飐红旗。 使君冠盖追。 正霞翻酒浪，翠敛歌眉。 扇动水风生玉宇，微凉透入单衣。 日暮楚天低。 金蛇掣电漾，千顷霜溪。 宴罢休燃宝蜡，凭月照人归。 韩愈文章盖世，谢安才貌风流。 良辰开宴在西楼。 敢劝一卮芳酒。 记得南宫高第，弟兄都占鳌头。 金炉玉殿瑞香浮。 名在甲科第九。 断虹远饮横江水。 万山紫翠斜阳里。 系马短亭西。 丹枫明酒旗。 浮生长客路。 事逐孤鸿去。 又是月黄昏。 寒灯人闭门。 吴姬压酒浮红蚁。 少年未饮心先醉。 驻马绿阳阴。 酒楼三月春。 相看成一笑。 遗恨知多少。 回首欲魂销。 长桥连断桥。 花雾涨冥冥。 欲雨还晴。 薄罗衫子正宜春。 无奈今宵鸳帐里，身是行人。 别酒不须斟。 难洗离情。 丝鞘如电紫骝鸣。 肠断画桥芳草路，月晓风清。 开辟以来，便有此山，独当怒涛。 正秋空万里，寒催雁信，尘寰一簇，轻等鸿毛。 小可诗情，寻常酒量，到此应须分外豪。 难为水，算平生未有，此番登高。 飘飘。 身踏金鳌。 笑终日风波无限劳。 看樯乌缥缈，帆归远浦，廛鱼杂沓，网带馀潮。 待约诗人，相将月夜，取次携杯持蟹螯。 乘桴意，问谁人领解，空立亭皋。 画楼侧畔，试与君、管领南枝风物。 影浸西湖清浅水，旁倚云崖烟壁。 艾纳全披，檀心俱露，一片前村雪。 碧松修竹，岁寒真是三杰。 长向酒欲冰时，魁英相放，不待阳和发。 一任无情风又雨，毕竟清香难灭。 幻玉精神，添酥标致，羞上萧萧发。 脆圆可爱，更看春二三月。 飘粉杯宽，盛香袖小，青青半掩苔痕。 竹里遮寒，谁念灭尽芳云。 么凤叫晚吹晴雪，料水空、烟冷西泠。 感雕零。 残缕遗钿，迤逦成尘。 东园曾趁花前约，记按筝筹酒，戏挽飞琼。 环佩无声，草暗台榭春深。 欲倩怨笛传清谱，怕断霞、难返吟魂。 转消凝。 点点随波，望极江亭。 过蔷薇。 正风暄云淡，春去未多时。 古岸停桡，单衣试酒，满眼芳草斜晖。 故人老、经年赋别，灯晕里、相对夜何其。 泛剡清愁，买花芳事，一卷新诗。 流水孤帆渐远，想家山猿鹤，喜见重归。 北阜寻幽，青津问钓，多情杨柳依依。 最难忘、吟边旧雨，数菖蒲、花老是来期。 几夕相思梦蝶，飞绕苹溪。 对芳昼。 甚怕冷添衣，伤春疏酒。 正绯桃如火，相看自依旧。 闲帘深掩梨花雨，谁问东阳瘦。 几多时，涨绿莺枝，坠红鸳甃。 堤上宝鞍骤。 记草色薰晴，波光摇岫。 苏小门前，题字尚存否。 繁华短梦随流水，空有诗千首。 更休言，张绪风流似柳。 泼火雨初晴。 草色青青。 傍檐垂柳卖春饧。 画舫载花花解语，绾燕吟莺。 箫鼓入西泠。 一片轻阴。 钿车罗盖竞归城。 别有水窗人唤酒，弦月初生。 水西云北，记前回同载，高阳伴侣。 一色荷花香十里，偷把秋期频数。 脆管排云，轻桡喷雪，不信催诗雨。 碧筒呼酒，秀笺题遍新句。 谁念病损文园，岁华摇落，事与孤鸿去。 露井邀凉吹短发，梦入苹洲菱浦。 暗草飞萤，乔枝翻鹊，看月山中住。 一声清唱，醉乡知有仙路。 楚峰十二阳台路。 算只有、飞红去。 玉合香囊曾暗度。 榴裙翻酒，杏帘吹粉，不识愁来处。 燕忙莺懒青春暮。 蕙带空留断肠句。 草色天涯情几许。 荼䕷开尽，旧家池馆，门掩风和雨。 捣麝成尘，薰薇注露，风酣百和花气。 品重云头，叶翻蕉样，共说内家新制。 波浮海沫，谁唤觉、鲛人春睡。 清润俱饶片脑，芬馡半是沈水。 相逢酒边花外。 火初温、翠炉烟细。 不似宝珠金缕，领巾红坠。 荀令如今憔悴。 消未尽、当时爱香意。 炉暖灯寒，秋声素被。 年时中酒风流病。 正雨暗、蘼芜深径。 人家寒食烟初禁。 狼藉梨花雪影。 西湖梦、红沈翠冷。 记舞板、歌裙厮趁。 斜阳苦与黄昏近。 生怕画船归尽。 卷上珠帘，晚来一阵东风恶。 客怀萧索。 看尽残花落。 自把银瓶，买酒成孤酌。 伤漂泊。 知音难托。 闷倚阑干角。 春在画桥西。 画舫轻移。 粉香何处度涟漪。 认得一船杨柳外，帘影垂垂。 谁倚碧阑低。 酒晕双眉。 鸳鸯并浴燕交飞。 一片闲情春水隔，斜日人归。 饧箫吹暖，蜡烛分烟，春思无限。 风到楝花，二十四番吹遍。 烟湿浓堆杨柳色，昼长闲坠梨花片。 悄帘栊，听幽禽对语，分明如翦。 记旧日、西湖行乐，载酒寻春，十里尘软。 背后腰肢，彷佛画图曾见。 宿粉残香随梦冷，落花流水和天远。 但如今，病厌厌、海棠池馆。 小院无人，正梅粉、一阶狼藉。 疏雨过，溶溶天气，早如寒食。 啼鸟惊回芳草梦，峭风吹浅桃花色。 漫玉炉、沈水熨春衫，花痕碧。 绿縠水，红香陌。 紫桂棹，黄金勒。 怅前欢如梦，后游何日。 酒醒香消人自瘦，天空海阔春无极。 又一林、新月照黄昏，梨花白。 宿酲苏，春梦醒，沈水冷金鸭。 落尽桃花，无人扫红雪。 渐催煮酒园林，单衣庭院，春又到、断肠时节。 恨离别。 长忆人立荼䕷，珠帘卷香月。 几度黄昏，琼枝为谁折。 都将千里芳心，十年幽梦，分付与、一声啼鴂。 摘青梅荐酒，甚残寒、犹怯苎萝衣。 正柳腴花瘦，绿云冉冉，红雪霏霏。 隔屋秦筝依约，谁品春词。 回首繁华梦，流水斜晖。 寄隐孤山山下，但一瓢饮水，深掩苔扉。 羡青山有思，白鹤忘机。 怅年华、不禁搔首，又天涯、弹泪送春归。 销魂远，千山啼鴂，十里荼䕷。 搭宅亭园虽不大。 花木成阴难论价。 豪端点缀有珠玑，竹一带。 梅一派。 明月清风何用买。 子子孙孙纡寿彩。 家庆成图和蔼蔼。 更添三岁古来稀，酒满斝。 诗满架。 直到耆颐年未艾。 桑蓬扫尽闲愁，未应人比梅花瘦。 眉峰顿展，恰如云卷，北山□九。 萦锦绣肠，袖丝纶手，骎骎希有。 □□□博取，巍科□□，儒冠於我何负。 初度年来年去，喜称觞、腊前还又。 安时委命，金鱼玉带，傥来斯受。 傍屋园林，抚松对竹，共朋三寿。 且逍遥、安乐窝中，岁岁进、长生酒。 弄香吹粉，记前回酒困。 绿露沈沈转花影。 翠帘深，隐隐红雾依人，荷月静，新样双鸾交映。 如今谁念省。 短雨长云，曾托琵琶再三问。 最苦绿屏孤，夜久星寒，无处顿、风流心性。 又莫是偷香寄韩郎，到漏泄春风，一枝花信。 淡云荒草秋汀暮，归心又寒烟水。 论槛移花，量船载酒，寂寞当年情味。 孤蓬夜闭。 听四壁松声，欲高还细。 似近如遥，露鸿声乱楚天外。 蓝桥人断岁久，旧家曾共赏，九华花事。 艳雪初融，生香自暖，消得金莲贴地。 相思破睡。 谩一点琴心，暗关千里。 愁怯潮生，晓帆风又起。 凤尾鬟香再叠梳。 藕丝衫嫩蹙双鱼。 闲收末利熏藤枕，自插芙蓉绕翠幮。 新浴后，浅妆初。 卫夫人帖学行书。 西窗一霎黄昏雨，笑问新凉饮酒无。 断芜幽树际烟平。 山外又山青。 天南海北知何极，年年是、匹马孤征。 看尽好花成子，暗惊新笋抽林。 岁华情事苦相寻。 弱雪鬓毛侵。 十千斗酒悠悠醉，斜河界、白日云心。 孤鹤尽边天阔，清猿咽处山深。 相聚不知好，相别始知愁。 笋舆伊轧，穿尽斜照古平州。 今夜荒风脱木，明夜山长水远，后夜已他州。 转觉家山远，何计去来休。 酒堪沽，花可买，月能留。 相思酒醒，花落五更头。 长记疏梅影底，一笛紫云飞动，相对大江流。 此别无一月，一月一千秋。 曲折迷春院宇，参差近水楼台。 吹箫人去燕归来。 空有落梅香在。 花底三更过雨，酒阑一枕惊雷。 明朝飞梦隔天涯。 肠断流莺声碎。 占西风早处，一番雨，一番秋。 记故国斜阳，去年今日，落叶林幽。 悲歌几回激烈，寄疏狂、酒令与诗筹。 遗恨清商易改，多情紫燕难留。 嗟休。 触绪茧丝抽。 旧事续何由。 奈予怀渺渺，羁愁郁郁，归梦悠悠。 生平不如老杜，便如它、飘泊也风流。 寄语庭柯径竹，甚时得棹孤舟。 花泥絮浪，殢春怀如酒。 书卷炉熏梦清昼。 唤玉京稳携手松乔，飞光里，笑傲白云林岫。 仙人犹狡狯，洒雪吹冰，声落星河翠蛟走。 问箬下留丹，别已千年，华表鹤、亦归来否。 有洞口、桃花识刘郎，共一笑相迎，朱颜如旧。 有乾坤、清气入诗脾，随龙散神仙。 蘸西湖和墨，长空为纸，几度诗圆。 消得宫妃捧砚，夜烛照金莲。 试问隔屏坐，谁后谁先。 长是花香柳色，更风清月白，天入吟笺。 自霞觞误覆，谪下玉皇边。 笑随归、山中随隐，且醉拼、斗酒写新篇。 天应笑，呼来时后，记上襟船。 莫恨黄花瘦。 正千林、风霜摇落，暮秋时候。 晚节相看元不恶，采采东篱独秀。 试揽结、幽香盈手。 几劫修来方得到，与渊明、千载为知旧。 同冷淡，比兰友。 柴桑心事君知否。 把人间、功名富贵，付之尘垢。 不肯折腰营口腹，一笑归欤五柳。 怅此意、而今安有。 若得风流如此老，也何妨、相对无杯酒。 诗自可，了重九。 自扫梅花下。 问梢头、冷蕊疏疏，几时开也。 间者阔焉今久矣，多少幽怀欲写。 有谁是、孤山流亚。 香月一联真绝唱，与诗人、千载为嘉话。 馀兴味，付来者。 清癯不恋华亭榭。 待与君、白发相亲，竹篱茅舍。 喜甚今年无酒禁，溜溜小槽压蔗。 已准拟、雪天霜夜。 自醉自吟仍自笑，任解冠、落珮从嘲骂。 书此意，寄同社。 问潘郎两鬓，更禁得、几番秋。 怅病骨臞臞，幽怀渺渺，短发飕飕。 云边一声长笛，这风情、多属赵家楼。 敧枕困寻药裹，薰衣慵讯香篝。 悠悠。 老矣复焉求。 何止赋三休。 念少日书癖，中年酒病，晚岁诗愁。 已攀桂花作证，便从今、把笔一齐勾。 只有烟霞痼疾，相陪风月交游。 问春春不语，谩新绿、满芳洲。 记历历前游，看花南陌，命酒西楼。 东风翠红围绕，把功名、一笑付糟丘。 醉里了忘身世，吟边自负风流。 风流。 莫莫复休休。 白发渐盈头。 怅十载重来，略无欢意，惟有闲愁。 多情向人似旧，但小桃、婀娜柳纤柔。 望断残霞落日，水天拍拍飞鸥。 秋色满层霄。 剪剪寒飚。 一襟残照两无聊。 数尽归鸦人不见，落木萧萧。 往事欲魂消。 梦想风标。 春江绿涨水平桥。 侧帽停鞭沽酒处，柳软莺娇。 惜春归。 爱春归。 脱了罗衣著苎衣。 绿阴黄鸟啼。 酒醒时。 梦醒时。 清簟疏帘一局棋。 丁东风马儿。 问山中、小桃开后，曾经多少晴雨。 遥知载酒花边去，唱我旧歌金缕。 行乐处。 正蝶绕蜂围，锦绣迷无路。 风光有主。 想倚杖西阡，停杯北望，望断碧云暮。 花知道，应倩蜚鸿寄语。 年来老子安否。 一春一到成虚约，不道树犹如此。 烦说与。 但岁岁、东风妆点红云坞。 刘郎老去。 待有日重来，同君一笑，拈起看花句。 花事浅。 方费化工匀染。 墙角红梅开未遍。 小桃才数点。 人在暮寒庭院。 闲续茶经香传。 酒思如冰诗思懒。 雨声帘不卷。 晓燕传情，午莺喧梦，起来检校芳事。 荼䕷褪雪，杨柳吹绵，迤逦麦秋天气。 翻阶傍砌。 看芍药、新妆娇媚。 正凤紫匀染绡裳，猩红轻透罗袂。 昼暖朱阑困倚。 是天姿妖娆，不减姚魏。 随蜂惹粉，趁蝶栖香，引动少年情味。 花浓酒美。 人正在、翠红围里。 问谁是、第一风流，折花簪向云髻。 粉香吹暖透单衣。 金泥双凤飞。 闲来花下立多时。 春风酒醒迟。 桃叶曲，柳枝词。 芳心空自知。 湘皋月冷佩声微。 雁归人不归。 城南路。 凝望映竹摇风，酒旗标树。 郊原游子停车，问山崦里，人家甚处。 去还伫。 徐见画桥流水，小窗低户。 深沈绿满垂杨，芳阴娅姹，娇莺解语。 多谢佳人情厚，卷帘羞得，庭花飘舞。 可谓望风知心，倾盖如故。 犹殢香玉，休赋断肠句。 堪怜处、生尘罗袜，凌波微步。 底事匆匆去。 为他系绊，离情万绪。 空有愁如缕。 忆桃李春风，梧桐秋雨。 又还过却，落花飘絮。 依山仍负郭。 有松桂扶疏，烟霞渺漠。 一年自成落。 奈孤踪还系，蝇头蜗角。 休嗤句弱。 赋郊居、何让沈约。 记乡人过我，傩立阼阶，酒行先酌。 远映江山奇胜，下瞰重湖，上飞高阁。 风帘絮幕。 筑新槛，种花药。 幸瓜期已近，秋风归去，免得奔驰味恶。 待开池、剩起林亭，共同宴乐。 秾李素华曾缟昼。 当年独冠群芳秀。 今日再来眉暗斗。 谁人后。 追思恰似章台柳。 先自病来迟唧溜。 肌肤瘦减宽襟袖。 已是无聊仍断酒。 徘徊久。 者番枉走长亭候。 未把金杯心已恻。 少年病酒还成积。 一昨宦游来水国。 心知得。 陶陶大醉何人识。 日近偶然频燕客。 尊前巾帽时敧仄。 致得沈疴盟枕席。 吾方适。 从今更不尝涓滴。 池边刺竹初成屋。 拨芳瓮、酒初熟。 奈巾车秣马催人速。 还又伴、孤云宿。 蜗角蝇头相窘束。 满眼地、水青山绿。 要解别来愁，除是再偎香玉。 沈吟暗想狂踪迹。 亲曾作、燕堂客。 赏春风、共醉垂杨陌。 云鬓亸、金钗侧。 对酒何曾辞大白。 十年后、音尘俱息。 今日走江西，空怅望、荆湖北。 仙子何年下太空。 凌波微步笑芙蓉。 水风残月助惺忪。 矾弟梅兄都在眼，银台金盏正当胸。 为伊一醉酒颜红。 奇容压尽群芳秀。 枕臂浓香犹在袖。 自从草草为传杯，但觉厌厌长病酒。 堤上路长官柳瘦。 愁在月明霜落后。 须知斗帐夜寒多，早趁西风回鹢首。 轻有鹅毛体，白如龙脑香。 琼笋缀飞桷，冰壶鉴方塘。 浑如瑶台阆苑，更无茅舍蓬窗。 画阁自有梅装。 贪耍罢弹簧。 鼓舞沽酒市，蓑笠钓鱼乡。 遐观自乐，吾心何必濠梁。 待乔木都冻，千山尽老，更烦玉指劝羽觞。 翠竿直。 一叶扁舟漾碧。 澄江上、几度啸日迎风，怡怡钓秋色。 渔乡共水国。 都属沧浪傲客。 烟波外，风笠雨蓑，才掷丝纶便千尺。 飘然去无迹。 恣脚扣双船，帆挂轻席。 盈钩香饵鱼争食。 更拨棹葭岸，放篙菱浦，才过新栅又旧驿。 占江南江北。 堪恻。 利名积。 算纵有豪华，难比清寂。 须知此乐天无极。 有一斗芳酒，数声横笛。 芦花深夜，半醉里、任露滴。 蜡尽江南梅发后。 万点黄金，娇眼初窥牖。 曾见渭城人劝酒。 嫩条轻拂传杯手。 料峭东风寒欲透。 暗点轻烟，便觉添疏秀。 莫道故人今白首。 人虽有故心无旧。 初过元宵三五后。 曲槛依依，终日摇金牖。 瘦损舞腰非为酒。 长条聊赠垂鞭手。 几叶小梅春已透。 信是风流，占尽人间秀。 走马章台还举首。 可人标韵强如旧。 寂寞春残花谢后。 落絮轻盈，点点穿风牖。 浓绿阴中人买酒。 凉生午扇都停手。 叶密啼莺飞不透。 要咏清姿，除是凭才秀。 往日周郎为唱首。 今将高韵重翻旧。 百卉千花都绽后。 浥露依风，翠影笼芳牖。 杏脸桃腮匀著酒。 青红相映如携手。 一段帘丝风约透。 妆点亭台，表里俱清秀。 几度长提频矫首。 青青颜色新如旧。 笔端点染相思泪。 尽写别来无限意。 祗知香阁有离愁，不信长途无好味。 行轩一动须千里。 王事催人难但已。 床头酒熟定归来，明月一庭花满地。 谪仙往矣，问当年、饮中俦侣，於今谁在。 叹沈香醉梦，胡尘日月，流浪锦袍宫带。 高吟三峡动，舞剑九州隘。 玉皇归觐，半空遗下，诗囊酒佩。 云月仰挹清芬，揽虬须、尚友千载。 晋宋颓波，羲皇春梦，尊前一慨。 待相将共蹑，龙肩鲸背。 海山何处，五云叆叆。 酒醒人世换，碧桃靓、海山春。 任青鸟沈沈，紫鳞杳杳，有玉林人。 宫袍掉头未爱，爱荷衣、不染市朝尘。 仙样蓬莱翰墨，云间鸾凤精神。 笑呼银汉入金鲸。 琼苑自由身。 羡咳唾成章，香薰花雾，音和韵钧。 六丁夜来捧去，便天人、也自叹尖新。 那得金笺飞洒，浩歌飞步苍旻。 一年一度春来，何时是了。 花落花开浑是梦，只解把人引调。 可怜浮世，等闲过日，却不识，绿水青山，四时都好。 遇笔题诗，逢人饮酒，世间万事，看尽多多少少。 怎得似、羽扇纶巾，云屏烟障，几曾受些儿烦恼。 便乘风归去小蓬莱，听门外、猿啼鹤啸。 麦场桑陇，道都是、六代宫城遗迹。 梦里江山经几觉，还似堠旁征驿。 燕去燕来，花开花谢，那个成端的。 人烟牢落，晚风何处羌笛。 堪叹挥泪新亭，算兴亡莫补、万分之一。 到我凭阑，休更向酒畔，是今非昔。 击楫誓清，闻鸡起舞，毕竟英难得。 伤心残照，塔尖遥露秋碧。 离骚困吟梦醒，访台城旧路。 问流水、东入沧溟，还解流转西否。 乌衣梦、浪传故国，晴烟冉冉宫墙树。 念吟魂凄断，待随燕子来去。 回首十年，阑锦花场，趁吟云赋雨。 可曾对、宝瑟知音，高轩为谁轻驻。 倚东风、愁长笑短，水云深、春江日暮。 伴羁怀，唯有征衫，贮寒半缕。 高情谩赋，蕙带兰襟，蛾眉古来相妒。 英雄到、江南易老。 后来谁更，风景伤心，泪沾樽俎。 登山宴水，横江酹酒，倾将慷慨酬形势，付兴亡、一笑翻歌舞。 独醒难继山公，上马旌旗动，又还惊起鸥鹭。 危亭恨极，落尽寒香，怕道断肠句。 有多少、行星翠点，春浅寒深，孕粉藏香，蝶清蜂瘦。 因孤彩笔芳笺，拟待倩取游丝，系却离绪。 旋□□、写入鸣弦柱。 曲高调古。 更人何在，谁比和、此幽素。 燕里花深，鹭汀云澹，客梦江皋。 日日言归，淮山笑我，尘锁征袍。 几回把酒凭高。 阑干外、魂飞暮涛。 只有南园，一番风雨，过了樱桃。 冰缩寒流，川凝冻霭，前回鹭渚冬晚。 燕阁红炉，驼峰翠釜，曾忆花柔酒软。 云海沧洲，甚又寄、南来客雁。 洒雪朱门，回桡剡曲，镜华霜满。 万里银霄凝望眼。 恁吟袖、画阑空暖。 树带潮墟，笳鸣古戍，簇仲宣幽怨。 想愁思、春近也，随宫绣、时宽一线。 昨夜扁舟，梦湖山、眉横黛浅。 西风吹鬓，残发早星星。 叹故国斜阳，断桥流水，荣悴本无凭。 但朝朝、才雨又晴。 人生飘聚等浮萍。 谁知桃叶，千古是离情。 正无奈、黯黯离情。 渡头烟暝，愁杀渡江人。 伤情处，送君且待江头月，人共月、千里难并。 笳鼓发，戍云平。 此夜思君，肠断不禁。 尽思君送君。 立尽江头月，奈此去、君出阳关，纵有明月，无酒酌故人。 奈此去、君出阳关，明朝无故人。 匆匆别去，算别来、又是几番春暮。 酒债不偿还似可，负了若干吟句。 渭北春天，江南夜雨，总是伤情处。 黯然消歇，绿杨一阵莺语。 空记十载嬉游，如今蓦地，两处成离阻。 纵是相逢天涯路，难觅年时欢侣。 寄语东君，岁华不驻，谁为留春住。 小楼昨夜，东风依旧飞絮。 载酒何人，登临处、沧洲空阔。 凭阑外、晴杨两岸，晚烟泼□。 水鸟不知梁燕去，溪山半属冬青阁。 有小舟、隐约载歌姝，调新曲。 留与去，如何得。 风又雨，催行色。 共白苹红蓼，好生飘泊。 别后三年重会面，人生几度三年别。 正乡心、客梦两绸缪，城头角。 满酌西湖酒。 觉湖山、依然未老，游人如旧。 数过清明才六日，欲暖未晴时候。 正画舫、春明波透。 记得名园曾驻马，锦鞍鞯、浅映堤桥柳。 寻胜赏，重回首。 不妨旋摘枝头有。 喜青青、垂丸带子，脆圆如豆。 想是和羹消息近，报与醉翁太守。 道玉铉、有人启奏。 红药当阶明似锦，觉娇莺、舞燕皆称寿。 唱此曲，付红袖。 登高回首，叹山河国破，於今何有。 台上金仙空已去，零落逋梅苏柳。 双塔飞云，六桥流水，风景还依旧。 凤笙龙管，何人肠断重奏。 闻道凝碧池边，宫槐叶落，舞马衔杯酒。 旧恨春风吹不断，新恨重重还又。 燕子楼高，乐昌镜远，人比花枝瘦。 伤情万感，暗沾啼血襟袖。 春来多困，正日移帘影，银屏深闭。 唤梦幽禽烟柳外，惊断巫山十二。 宿酒初醒，新愁半解，恼得成憔悴。 髼鬆云鬓，不忺鸾镜梳洗。 门外满地香风，残梅零乱，玉糁苍苔碎。 乍暖乍寒浑莫拟，欲试罗衣犹未。 斗草雕阑，买花深院，做踏青天气。 晴鸠鸣处，一池昨夜春水。 杨花绕昼暖风多。 晴云点池波。 戏数翠萍几靥，零星未碍圆荷。 软人天气，半如溽暑，半似清和。 说与香篝緼火，酒痕梅却衣罗。 春寒懒下碧云楼。 花事等闲休。 红绵湿透秋千索，记伴仙、曾倚娇柔。 重叠黄金约臂，玲珑翠玉搔头。 薰炉谁熨暖衣篝。 消遣酒醒愁。 旧巢未著新来燕，任珠帘、不上琼钩。 何处东风院宇，数声揭调甘州。 斜日明霞，残虹分雨，软风浅掠苹波。 声冷瑶笙，情疏宝扇，酒醒无奈秋何。 彩云轻散，漫敲缺、铜壶浩歌。 眉痕留怨，依约远峰，学敛双蛾。 银床露洗凉柯。 屏掩香销，忍扫裀罗。 楚驿梅边，吴江枫畔，庾郎从此愁多。 草蛩喧砌，料催织、回文凤棱。 相思遥夜，帘卷翠楼，月冷星河。 香摇穗碧。 梅巧红酥滴。 云涴宝钗蝉坠翼。 娇小争禁酒力。 绣窗芳思迟迟。 无端又敛双眉。 贪把兰亭学字，一冬忘了弹棋。 自有乾坤，扶人极，宗主须还人物。 今为何时节，满红尘富贵，絮花飘忽。 抵障狂澜，提携正印，一柱天擎突兀。 平生分明处，是从容处□，不差毫发。 把朝市山林，一般看了，无边风月。 深衣清到骨。 紫枢府、谁信曾簪笏。 炊脱粟、黄鸡白酒，补菊栽梅，碧溪绕、竹篱茅屋。 无限轻描貌。 都说道、诏书催发。 想回首、招黄鹄。 微微自笑，惟有赤松衣钵。 相陪对门石佛。 云无心出岫。 游戏间、声名掀揭宇宙。 红尘事看透。 任高官惟有，鹤随诗瘦。 溪山如绣。 小轩亭、篘新话旧。 想时时，梦到家林，但未有归时候。 知否。 分明世界，多少经纶，莫轻回首。 平生抱负。 金銮殿，有新奏。 便相扶君相，从头做去，他又谁能出手。 看明年、此日传宣，赐酴醿酒。 碧油幢、一开藩后，便思量早归去。 工夫著紧新城好，风月万家笙鼓。 游宴处。 要管领春光，补种花无数。 何须更驻。 只画了潇湘，扁舟径发，挥手谢南楚。 江帆卸、撑入清溪绿树。 家山三两程路。 安排小马随猿鹤，勾引诗朋酒侣。 潇洒处。 是则是初心，只恐难留驻。 忙须著句。 把泉石烟霞，平章一遍，回首凤纶舞。 落枕鸿声，龙山梦、蓦然惊觉。 还堪喜、木樨香底，鹊声翻晓。 弄雨未成霜意懒，望寒先怯山容老。 最难逢、无一点西风，惊乌帽。 竹叶酒，倾杯小。 橙齑鲙，银盆好。 称良辰欢宴，及今年少。 须信从来黄菊寿，未应便放青霜恼。 但看花、日日是重阳，金尊倒。 身到紫枢府，一蹴凤池间。 何妨到头富贵，却自恋家山。 多少名缰利锁，尘满霜髯雪鬓，役役不知还。 桃李竞春事，坡菊自清闲。 绿杨边，门径小，似僧关。 吟情饮兴相将，二十载优闲。 无限功名事业，分付儿孙纵靶，青镜尽朱颜。 一语劝公酒，天下达尊三。 记得儿时识景年。 翕忽光阴，二十馀年。 梅边聚首又三年。 结得因缘。 五百来年。 把酒君前欲问年。 笑指松椿，当是同年。 愿从今后八千年。 长似今年。 长似今年。 雨逗一分寒，未放晴光透。 绮席春风十分，畅饮长春酒。 花气渐薰帘，佳致归诗手。 的是诗中陆地仙，左挹浮丘袖。 看了山中薜荔衣。 手将安石种分移。 花鲜绚日猩红妒，叶密乘风翠羽飞。 新结子，绿垂枝。 老来眼底转多宜。 牙齿不入甜时样，醋醋何妨荐酒卮。 竹洲西、有人如玉，南柯一觉归早。 青山绿水亭轩旧，犹有未荒花草。 谁信道。 又自爱湖光，买屋三间小。 都无长好。 但凤跃雄文，蝇书小楷，转老转奇妙。 人间世，如许年高是少。 浮生惟有闲好。 回头翻讶磻溪叟，轻把一丝抛了。 凉新到。 记当日天香，露浴如今老。 瑶卮寿晓。 称酒到眉间，醺醺醉也，儿女满前笑。 鱼轩富贵人间少。 那堪更、有子雍容廊庙。 衮绣当斑衣，转色难心小。 手把乾坤重整顿，略□□、微生一笑。 分晓。 是慈闱心事，如今著到。 帘幕早是寒生，又橙黄近也，菊花香了。 已劝九霞觞，春意浓於酒。 玉带金鱼欢舞处，更捷骑、红尘峡□。 知否。 这花添锦上，年年重九。 闲居是念随云散。 琴帘底、却自平生心满。 百二十年期，笑道今才半。 一味齑盐清得瘦，婉娩似、梅花香晚。 相伴。 老霜松宁耐，溪山寒惯。 探借十日前春，小杯盘、也做寿筵模范。 绕膝舞斑衣，有酒从他劝。 但任真来浑是处，梦不到、笙歌瑶燕。 双健。 任旁人播尽，风流眉案。 故都冬亦好。 风光可是，人间曾有。 问雪楼台，肉阵不教寒透。 妙手搀春弄巧，唤得应、千花如绣。 灯市酒。 笙歌镇似，元宵时候。 见说是事都新，但破冻潮声，去来依旧。 老梦无情，不到六桥风柳。 回首孤山好景，倩人问、梅花安否。 应自瘦。 雪霜可能僝僽。 好花天也多悭，放迟留做残春主。 丰肌弱骨，晴娇无奈，新妆相妒。 翠幕高张，玉阑低护，怕惊风雨。 记年时、多少诗朋酒伴，逢花醉、簪花舞。 那料无情光景，到如今、水流云去。 残枝剩叶，依依如梦，不堪相觑。 心事谁知，杜鹃饶舌，自能分诉。 日西斜，烟草凄凄，望断洛阳何处。 对南山翠峭。 几百年、银青门第转好。 梅花弄春小。 向重帘暖处，华筵开早。 斑衣簇绕。 舞香云、哄堂颂祷。 稳生涯、都自心田，自有老天堪靠。 应道。 □□□□，乐事难逢，可轻过了。 鲈肥蟹健，桑落酒、酿来妙。 称瑶卮争劝，襟怀宽放，一点尘嚣不到。 但从今、家庆年年，醉乡里笑。 百年光景，算山中、多占人间分数。 一片清风梅是主，弹压粗花俗树。 小小鱼池，深深莺谷，曲曲香云路。 堪诗堪画，是天分付闲处。 闻要跨鹤西游，家林自好，且何妨留驻。 趁取酴醿新煮酒，烧笋煎花为具。 万事皆空，千金一刻，底用闲愁苦。 无情杜宇，笑他催我归去。 雨帘高卷，见榴花、应怪风流人老。 是则年年佳节在，无奈闲心悄悄。 巧扇风轻，香罗雪湿，梦里曾看了。 如今溪上，欢盟分付年少。 偏是眉好相宜，呼儿扶著，把菖蒲迎笑。 说道浮生饶百岁，能有时光多少。 幸自清贫，何妨乐趣，谱入瑶琴调。 杯杯酒满，这般滋味谁晓。 吾菊山翁，鹤骖来自蓬云界。 平铺心地有天知，楚楚生兰茝。 膝下青衫舞拜。 更参差、斑衣戏队。 清闲无事，门外从他，惊尘飞隘。 寿八千年，百分才一朱颜耐。 何妨长主翠嵩春，酒约诗盟在。 家庆堂前欢会。 领霞卮、醺红浅带。 是人说道，真吕先生，风流潇洒。 珍丛凤舞，曾是宣和，春风送归禁幄。 翠浅红深，婉娩步空金落。 腥尘未飞动处，是先知、早辞华萼。 好在□，四并难多少，怨怀无托。 猛拍阑干谁会，浮世事、悠悠白云黄鹤。 有酒当花，休得是今非昨。 花犹百年宁耐，算人生、能几欢乐。 又忽忽，醉梦里、春去不觉。 中秋佳月最端圆。 老痴顽。 见多番。 杯酒相延，今夕不应悭。 残雨如何妨乐事，声淅淅，点斑斑。 天应有意故遮阑。 拍人间。 等闲看。 好处时光，须用著些难。 直待黄昏风卷霁，金滟滟，玉团团。 人生难满百年心。 得分阴。 胜千金。 吹帽风流，时节又相寻。 回首赐萸休说梦，真率具，自山林。 逢迎一笑且开襟。 酒频斟。 量犹禁。 相劝相期，长健似如今。 醉也从他儿女手，争把菊，满头簪。 笼街弹压上元灯。 满瑶城。 簇珠星。 老矣如今，谁记旧来曾。 眼底相逢惟有月，空对面，若为情。 残生消不尽齑茎。 瘦棱棱。 困腾腾。 扶起眉间，杯酒酹寒檠。 也为风光陪一笑，心下事，梦中惊。 山弄夕辉眉淡扫。 溪分新水支流小。 醉梦风光凝望杳。 云树绕。 杜鹃怨处谁能晓。 浮世悠悠波渺渺。 蜗争何事何时了。 天为无情方不老。 休苦恼。 随缘诗酒清闲好。 残梦腾腾。 好鸟一声呼醒。 小窗明、萧萧鬓影。 当年头上，惯曾簪幡胜。 到如今、有谁怀省。 东风著面，却自依然相认。 哄痴儿、忺声弄景。 盘蔬杯酒，强教人欢领。 也微酣、带些春兴。 记得去年时。 采菊东篱。 眉间一笑捧花枝。 说道愿如花不老，交劝双卮。 又是菊花期。 客况谁知。 便无风雨也凄凄。 白发夫妻时节酒，堪几参差。 雁阵晓来霜。 鸦村夕照黄。 满人间、风景凄凉。 幸有菊窗堪一醉，争又滞、水云乡。 沽酒也三行。 邀风与较量。 便明朝、吹送归航。 趁得老盆新熟信，日日是、我重阳。 梅窗归坐几岁寒。 老生涯、寂寞自便。 最喜得、双双健，与粗茶、淡饭结缘。 眉前把酒深深劝，这时光、惟有靠天。 看许大、痴儿女，且随宜、笑到百年。 喜气满清门，庆集还新样。 卜醉筵开意转浓，昨日今朝两。 愧我一年多，见汝双欢晚。 自觉人生此会稀，有酒宁论盏。 望京门外，怕见催发，东风行马。 清到底、冰壶满了，欲借留来无计也。 祖劝酒、看依依情恋，都在眉尖眼下。 任万户、诗旗曲帐，有笔应难描写。 是则龟组随瓜卸。 好规模、分付来者。 才泛绿、依红小暇，移讲芹宫时促驾。 又指点、秀宁城来脉，疏瀹春流似画。 更巧为、溪山著句，留作千年佳话。 最念一邑酸寒，风雨暗、真几成假。 向纛牙交处，还得儒珍旧价。 便父母、又如何做，但结心香社。 愿阔步、直上云霄，犹□回头奉化。 端的长春春不老。 玉颊微红，酒晕精神好。 多谢天工相懊恼。 花间不问春迟早。 风外新篁摇翠葆。 长乐宫边，绿阴笼驰道。 此际称觞非草草。 绛仙亲下蓬莱岛。 一点郎星光彻晓。 许大乾坤，难著经纶手。 拂袖归来应自笑。 山翁偏爱林泉好。 庭下儿孙歌寿酒。 不献蟠桃，不数安期枣。 且喜今朝云出岫。 定知霖雨苍生早。 半栏花雨。 是夜来凭处。 梦过溪桥逢柳住。 乱莺声残酒醒，正是关情，山枕上、吟就回纹锦句。 归鸿应别浦。 绿涨弥茫，早近湖阴唤船路。 览芳菲，歌窈窕，独立莎根，剩一掬、闲情凄楚。 欲待折、微馨寄相思，又生怕相思，带将春去。 晓莺声脆雨花乾。 倦枕梦初残。 衣渍香留，窗深纸暗，把镜近檐看。 断云压损溪桥柳，花迳雪阑斑。 深倚屏根，闲敲诗字，酒醒倍春寒。 绣被鸳鸯，宝香熏透蔷薇水。 枕边一纸。 明月人千里。 宿酒初醒，全不忺梳洗。 抬纤指。 微签玉齿。 百色思量起。 底事秋英色压黄。 喜行春令惜红妆。 谢天分付千年品，特地搀先九日香。 陶令骇观须把酒，崔生瞥见误成章。 蜂情蝶思兼迷了，采蕊还如媚景忙。 江上旗亭，送君还是逢君处。 酒阑呼渡。 云压沙鸥暮。 漠漠萧萧，香冻梨花雨。 添愁绪。 断肠柔橹。 相逐寒潮去。 春事方浓，寂寞此君，谁相品题。 到僝桃僽李，鸠边雨急，埋薇瘗药，燕外泥肥。 鸟影舒炎，黄埃涨暑，又过绿阴青子时。 夫然后，向猷家载酒，诩室题诗。 风标如此清奇。 叹世俗炎凉真可悲。 看眼空凡木，云霄直上，心交古干，霜雪相依。 弹压溪山，留连风月，红紫纷纷谁似之。 人间世，这澹中风味，儿辈争知。 记上层楼，与岳阳楼，酾酒赋诗。 望长山远水，荆州形胜，夕阳枯木，六代兴衰。 扶起仲谋，唤回玄德，笑杀景升豚犬儿。 归来也，对西湖叹息，是梦耶非。 诸君傅粉涂脂。 问南北战争都不知。 恨孤山霜重，梅凋老叶，平堤雨急，柳泣残丝。 玉垒胜烟，珠淮飞浪，万里腥风吹鼓鼙。 原夫辈，算事今如此，安用毛锥。 落日都门，买得扁舟，乘兴而东。 正苕川半夜，月寒似水，苹洲一路，秋老多风。 携妓溪山，寻春岁月，往事黄粱昨梦中。 高楼上，问何人怀古，湖海元龙。 诸君解后相逢。 更休问奚奴金错空。 向琐窗看镜，鬓无霜白，玉舠挥酒，脸有潮红。 莼美鲈肥，橙香蟹壮，风味不如归兴浓。 明朝去，有西门一水，直与天通。 此去长安，说似交游，我来自东。 向蒹葭极浦，吟篷泊雨，梧桐孤店，醉帻敧风。 青市生涯，白洲活计，都在水乡鱼稻中。 邮亭上，俯清流长啸，惊起虬龙。 霅山面面迎逢。 便回首旧游云水空。 有连天秋草，寒烟借碧，满城霜叶，落照争红。 六代蜂窠，七贤蝶梦，勾引客愁如酒浓。 人间世，只醉乡堪向，休问穷通。 把酒西湖，花月三年，不见家山。 想荆州座上，消磨岁月，唐风集里，收卷波澜。 鹤邑朝帆，鲈乡夕棹，来往菰蒲何处间。 应思我，似骑驴杜甫，长在长安。 相逢依旧开颜。 听玉屑霏霏当暑寒。 笑髯生如许，尚夸年少，心忙未了，浪说身闲。 尘梦无凭，菟裘堪老，付子声名吾欲还。 斜阳外，把平生心事，同倚阑干。 斗酒津亭，方送月芗，夫君又行。 正夕阳枯木，低回征路，寒烟衰草，迤逦离情。 京洛风尘，吴兴山水，等是东西南北人。 思君处，只梅花解后，心目开明。 江湖夜雨青灯。 曾说尽百年闲废兴。 叹屠龙事业，依然汗漫，歌鱼岁月，政尔峥嵘。 但使豫州，堪容玄德，何必区区依景升。 需时耳，算不应长是，竖子成名。 塞外江山，如此萧条，可堪别离。 纵虹桥烟浪，要君怀古，凤城风雨，奈我相思。 玉茧挥诗，金鲸泻酒，件件清狂分付谁。 长安市，有几多心事，岁老相期。 春风渐到梅枝。 算我辈荣枯应似之。 莫提携剑铗，悲歌一曲，摩挲髀肉，清泪双垂。 话到辛酸，居然慷慨，跃马岁年心自知。 君行矣，有广平东阁，堪著男儿。 五彩云中，群玉峰头，是吾故乡。 为瑶池侍宴，偶违酒令，玉皇降敕，谪作诗狂。 桧柏风姿，山林气象，未到中年先老苍。 西湖路，尽留连光景，傲睨冰霜。 东窗。 翦烛焚香。 剩满引梅花进寿觞。 梦群仙相庆，烹炮麟凤，十洲同往，骖翳鸾凰。 约向人间，尽偿吟债，依旧乘风来帝旁。 如今未，且百年管领，橘绿橙黄。 世路如秋，万里萧条，君何所之。 想鲈乡烟水，尚堪垂钓，虎丘泉石，尽可题诗。 橙弄霜黄，芦飘雪白，何处西风无酒旗。 经行地，有会心之事，好吐胸奇。 一邱封了要离。 问世上男儿今有谁。 但一尊相属，居然感慨，扁舟独往，可是嶔崎。 齐邸歌鱼，扬州跨鹤，风味浅深君自知。 匆匆去，算梅边春动，又是归期。 尽典春衣，换酒津亭，送君此行。 叹清朝有道，何曾逐客，有司议法，忍及书生。 归去来兮，噫其甚矣，见说江涛也不平。 君之友，岂都无义士，剖胆相明。 挑诗行李如冰。 正趁得越山桃李春。 把从前豪举，著些老气，不应造物，到底无情。 雁荡烟霞，凤城风雨，两地相思魂梦清。 重来否，算海波未窄，犹可骑鲸。 南北战争，惟有西湖，长如太平。 看高楼倚郭，云边矗栋，小亭连苑，波上飞甍。 太守风流，游人欢畅，气象迩来都斩新。 秋千外，剩钗骈玉燕，酒列金鲸。 人生。 乐事良辰。 况莺燕声中长是晴。 正风嘶宝马，软红不动，烟分彩鹢，澄碧无声。 倚柳分题，藉花传令，满眼繁华无限情。 谁知道，有种梅处士，贫里看春。 懒学冯君，弹铗歌鱼，如今五年。 为西湖西子，费人料理，东林东老，特地留连。 坐注虫鱼，行吟雌霓，竟负逍遥第一篇。 过从少，但赤髭白足，时复谈禅。 倚门白水平田。 看数点青山无尽天。 叹春风心事，已成待兔，夕阳时节，又听啼鹃。 如此凄凉，若为排遣，不是诗边即酒边。 中宵梦，有逋梅吹雪，坡柳摇烟。 云锦亭西，记与诗人，拍浮酒船。 看洛川妃子，锦衾照水，汉皋游女，玉佩摇烟。 秋老芳心，波空艳质，惟见寒霜凋碧圆。 争知道，有西湖五月，长在尊前。 素纨红障相鲜。 更澹静一枝真叶仙。 向风轩摇动，但无香耳，蓼丛掩映，自是天然。 猊背生烟，蜡心吐月，赢得吴娃歌采莲。 陈公子，似日休锺爱，兴满吟边。 道骨仙风，自天上来，月潭主人。 把玉清宝印，按行川岳，神霄铁尺，鞭叱雷霆。 雨部收晴，日君腾照，一寸灵章飞杳冥。 幡旗外，觉阴风肃肃，奔走神兵。 登坛沥酒刑牲。 有法馔如山饱万灵。 想乖龙惊起，碧潭无底，妖蟆戮尽，珪月长明。 行比旌阳，功高李靖，玉府丹台登姓名。 平生志，合为霖为雨，大慰苍生。 又吴尘、暗斑吟袖，西湖深处能浣。 晴云片片平波影，飞趁棹歌声远。 回首唤。 仿佛记、春风共载斜阳岸。 轻携分短。 怅柳密藏桥，烟浓断径，隔水语音换。 思量遍。 前度高阳酒伴。 离踪悲事何限。 双峰塔露书空颖，情共暮鸦盘转。 归兴懒。 悄不似、留眠水国莲香畔。 灯帘晕满。 正蠹帙逢迎，沈煤半冷，风雨闭宵馆。 甃澌冱晓，篙水涨漪，孤山渐卷云簇。 又见岸容舒腊，菱花照新沐。 横斜树，香未北。 倩点缀、数梢疏玉。 断肠处，日影轻消，休怨霜竹。 帘上涌金楼，酒滟酥融，金缕试春曲，最好半残鳷鹊，登临快心目。 瑶台梦，春未足。 更看取、洒窗填屋。 灞桥外，柳下吟鞭，归趁游烛。 暮屏翠冷，秋树赭疏，双峰对起南北。 好与霁天相接，浮图现西极。 苕嶢处，云共碧。 漫费尽、少年游屐。 故乡近，一望空遥，水断烟隔。 闲凭涌金楼，潋滟波心，如洗梦淹笔。 唤醒睡龙苍角，盘空壮商翼。 西湖路，成倦客。 待倩写、素缣千尺。 便归去，酒底花边，犹自看得。 雕裘夜冷，怪地炉煨酒，经时难热。 晓起盘风天舞絮，拍手儿童欢悦。 客里新吟，天葩翦巧，思与梅争发。 使君属和，雪花同是三绝。 未说赋就梁园，阳春拍调，压倒唐元白。 早晚联镳花底去，共看朝霞银阙。 朝退归来，清虚堂里，醉洒淋漓墨。 而今且对，聚星堂上宾客。 鹤发鸦髫，欢捧霞觞，酌丹井泉。 庆湘山峰顶，飞来古佛，剑池洞里，活底神仙。 春雨悭时，千金斗粟，民仰使君为食天。 公知否，只活人阴德，合寿千年。 宝猊香喷沈烟。 环艳翠明红拥寿筵。 最一般奇特，凤雏新贵，斑衣绿绶，光彩相鲜。 帝命师臣，钦哉有子，飞诏看看又月边。 黄封酒，到明年今日，中使传宣。 明月扁舟，轻逐江鸥，翩然赋归。 任颠风掀舞，涛山浪屋，少顷平定，一碧硫璃。 柳絮浮云，有无根蒂，到底不磨真是非。 呵呵笑，笑人情似纸，世事如棋。 宜堂事事皆宜。 把杯酒论文更有谁。 记风云满席，吟情浩荡，龙蛇满壁，醉墨淋漓。 别后相思，有书寄否，春在梅花第一枝。 重相见，约柳堤撑舫，竹阁寻诗。 倚东风、画阑十二，芳阴帘幕低护。 玉屏翠冷梨花瘦，寂寞小楼烟雨。 肠断处。 怅折柳柔情，旧别长亭路。 年华似羽。 任锦瑟声寒，琼箫梦远，羞对彩莺舞。 文园赋。 重忆河桥眉妩。 啼痕犹溅纨素。 丁香共结相思恨，空托绣罗金缕。 春已暮。 踪燕约莺盟，无计留春住。 伤春倦旅。 趁暗绿稀红，扁舟短棹，载酒送春去。 杏檐转午。 青漏沈沈，春梦无据。 凤锦龟纱，空闭酒尘香雾。 流水行云天四远，玉箫声断人何处。 倦寻芳，镇情尖翠压，强拈飞絮。 记旧约、荼縻开后，屈指心期，数了还数。 误我凭阑，几度片帆南浦。 燕懒莺慵春去也，落花犹是东风主。 正销凝，被愁鹃、又啼烟树。 游丝弄晚，卷帘看处，燕重来时候。 正秋千亭榭，锦窠春透。 梦回褪浴华清，凝温泉、绛绡微皱。 芳阴底，人立东风，露华如昼。 宜酒。 啼香泪薄，醉玉痕深，与春同瘦。 想当年金谷，步帷初绣。 彩云影里徘徊，娇无语、夜寒归后。 莺窗晓，花间重携素手。 霁空虹雨，傍螀啼莎草，宿鹭汀洲。 隔岸人家砧杵急，微寒先到帘钩。 步幄尘高，征衫酒润，谁暖玉香篝。 风灯微暗，夜长频换更筹。 应是雁柱调筝，鸳梭织锦，付与两眉愁。 不似尊前今夜月，几度同上南楼。 红叶无情，黄花有恨，孤负十分秋。 归心如醉，梦魂飞趁东流。 开尽荼䕷，正桑云麦浪，天气如秋。 南园露梢半坼，金粟丝头。 温香傍酒，尽多娇、不识春愁。 莺院悄，轻阴弄晚，何人堪伴清游。 偏爱紫蕤黄袅，想金壶胜赏，依旧扬州。 花前夜阑醉后，斜月当楼。 翻阶句好，记玄晖、此日风流。 双鬓改，一枝帽底，如今应为花羞。 上苑寒收，西塍雨歇，东风是处花柳。 步锦笼纱，依旧五陵台沼。 绣帘珠箔金翠袅，琐窗雕槛青红斗。 频回首。 茶灶酒垆，春时几番携手。 知否。 人渐老。 嗟眼为花狂，肩为诗瘦。 唤醒乡心，无奈数声啼鸟。 秉烛清游嫌夜短，采香新意输年少。 归来好。 皈趁故园池阁，绿阴芳草。 上苑乌啼，中洲鹭起，疏钟才度云窈。 篆冷香篝，灯微尘幌，残梦犹吟芳草。 搔首卷帘看，认何处、六桥烟柳。 翠绕才舣西泠，趁取过湖人少。 掠水风花缭绕。 还暗忆年时，旗亭歌酒。 隐约春声，钿车宝勒，次第凤城开了。 惟有踏青心，纵早起、不嫌寒峭。 画阑闲立，东风旧红谁扫。 数峰蘸碧，记载酒甘园，柳塘花坞。 最堪避暑。 爱莲香送晚，翠娇红妩。 欸乃菱歌乍起，兰桡竞举。 日斜处。 望孤鹜断霞，初下芳杜。 遥想山寺古。 看倒影金轮，溯光朱户。 瞑烟带树。 有投林鹭宿，凭楼僧语。 可惜流年，付与朝钟暮鼓。 漫凝伫。 步长桥、月明归去。 六波烟黛浮空远，南陌嘤嘤，乔木初迁，纱窗无眠，画阑凭晓。 看并宿暗黄深，织雾金梭小。 那人携酒听时，料把春来，诗梦惊觉。 飞绕。 翠接断桥云，绿漾新堤草。 数声娇啭，婉娩如愁，调簧弄歌尖巧。 随燕啅软尘低，蝶妥游丝袅。 最怜舞絮飞花，唤却东风老。 何处是秋风。 月明霜露中。 算凄凉、未到梧桐。 曾向垂虹桥上看，有几树、水边枫。 客路怕相逢。 酒浓愁更浓。 数归期、犹是秋冬。 欲寄相思无好句，聊折赠、雁来红。 一曲清歌酒一锺。 舞裙摇曳石榴红。 宝筝弦矗冰蚕缕，珠箔香飘水麝风。 娇娅姹，笑迎逢。 合欢罗带两心同。 彩云不觉归来晚，月转觚棱夜气中。 锦幄沉沉宝篆残。 惜春无语凭阑干。 庭前芳草空惆怅，帘外飞花自往还。 金屋静，玉箫闲。 一尊芳酒驻红颜。 东风落尽荼䕷雪，满院清香夜不寒。 待春来，春又到，花底自徘徊。 春浅花迟，携酒为春催。 可堪碧小红微，黄轻紫艳，东风外、妆点池台。 且衔杯。 无奈年少心情，看花能几回。 春自年年，花自为春开。 是他春为花愁，花因春瘦，花残后、人未归来。 多情无语敛黛眉。 寄相思、偏仗柳枝。 待折向、尊前唱，奈东风、吹做絮飞。 归来醉抱瑟琶睡，正酒醒、香尽漏移。 无赖是、梨花梦，被月明、偏照帐儿。 懒傍青鸾镜，慵簪翠凤翘。 玉屏春重宝香销。 因甚不忺梳洗、怕登楼。 载酒垂杨浦，停桡杜若洲。 伤春情绪寄箜篌。 流水残阳芳草、伴人愁。 欲晴又雨雨还晴。 时节又清明。 红杏墙头燕语，碧桃枝上莺声。 轻衫短帽，扁舟小棹，几度旗亭。 斗草踏青天气，买花载酒心情。 沁月凝霜。 精神好处，曾悟花光。 带雪煎茶，和冰酿酒，聊润枯肠。 看花小立疏廊。 道是雪、如何恁香。 几度巡檐，一枝清瘦，疑在蓬窗。 片片花飞。 风前疏树，雪后残枝。 剗地多情，带将明月，来伴书帏。 岁寒心事谁知。 向篱落、微斜半敧。 添得闲愁，酒将阑处，吟未成时。 桐花寒食近，青门紫陌，不禁绿杨烟。 正长眉仙客，来向人间，听鹤语溪泉。 清和天气，为栽培、种玉心田。 莺昼长，一尊芳酒，容与看芝山。 庭闲。 东风榆荚，夜雨苔痕，满地欲流钱。 爱墙阴、成蹊桃李，春自无言。 殷勤晓鹊凭檐喜，丹凤下、红药阶前。 兰砌晓，香飘舞袖斓斒。 谷雨收寒，茶烟扬晓，又是牡丹时候。 浮龟碧水，听鹤丹山，彩屋幔亭依旧。 和气缥缈人间，满谷红云，德星呈秀。 向东风种就，一亭兰茁，玉香初茂。 遥想曲度娇莺，舞低轻燕，二十四帘芳昼。 清溪九曲，上已风光，觞咏似山阴否。 翠阁凝清，正宜瀹茗银罂，熨香金斗。 看双鸾飞下，长生殿里，赐蔷薇酒。 帘垂鸱尾阁，桂花风、天香满黄扉。 向郁罗霄汉，朝回金阙，心运璇玑。 一点元台初度，八表共清辉。 紫塞烟尘静，捷羽东飞。 此际钱塘江上，爱月仍夜色，潮正秋期。 想波仙冰妹，同日宴瑶池。 报龙楼、玉音宣劝，赐紫金、杯泛日中葵。 庆千秋，醉长生酒，歌太平诗。 春满芝田，正鹤飞空霭，龟引清涟。 祥云满谷缥缈，非雾非烟。 莺花燕柳，占年年、三月长安。 天气好，新声暖响，东风十二雕阑。 葱蒨兽炉香袅，映金貂玉佩，绿鬓朱颜。 何妨买花载酒，日日湖边。 烟光万顷，恁清闲、才是神仙。 芳昼永，珠帘静卷，悠然相对南山。 朝回花底晓星明。 瑞烟凝。 暖风轻。 修禊湔裙，时节又闻莺。 绰约岸桃堤柳近，波万顷，碧琉璃，镜样平。 仙翁佩襟秋水清。 渺莲舟，浮翠瀛。 御楼香近，东风里、吹下青冥。 鲛撷围红，春在牡丹屏。 日正迟迟人正酒，画帘外，一声声，卖放生。 门外湖光清似玉，雨桐烟柳扶疏。 爱闲吾亦爱吾庐。 炉香心在在，杯酒乐如如。 有子专城才四十，诸孙颗颗明珠。 传家衣钵只诗书。 一坡存菊意，千岁学松臞。 四壁图书静不哗。 里湖深处隐人家。 斑衣自斗百家彩，乌帽亲裁一幅纱。 新酿酒，旋烹茶。 半溪霜月正梅花。 前庭手种红兰树，看到春风第二芽。 禁烛飞烟，东风插柳，万家千户。 梨花院落，数点弄晴纤雨。 傍秋千、红云半湿，画帘燕子商春语。 数十年南北，西湖倦客，曲江行旅。 日暮。 花深处。 对修竹弹棋，戏评格五。 携尊共约，诗酒云朋月侣。 念旧游、九陌香尘，倡条冶叶还在否。 踏青归，醉宿兰舟，枕藉黄金俎。 柳初妍，花渐好。 可恨行期到。 落梅香尽，澹月朦胧微照。 风帘银烛暗，露幕金花小。 纵离歌缓唱，残角又霜晓。 琐窗前，秦吉了。 促上长安道。 扬鞭西去，几点稀星尚云表。 去程疑是梦，宿酒昏情抱。 凤楼空，琼箫声渐杳。 客愁都在斜阳外，凭阑桂香吹晚。 乱叶蝉哀，寒汀鹭泊，离绪并刀难翦。 牙屏半掩。 渐尘扑冰纨，浪收云簟。 露入征衣，满襟秋思付诗卷。 远思前度问酒，凤楼人共倚，归兴无限。 雁影亭皋，蛩声院落，双阙明河光转。 田园梦远。 叹篱菊初黄，涧莼堪荐。 拄笏西风，四山烟翠敛。 杜宇声声频唤，春渐去。 暗碧柳色依依，湖上迷青雾。 残香净冼红兰，昨夜朱铅雨。 金泥帐底，双虬自沈乳。 天际，渐迤逦片帆南浦。 一笑蔷薇，别后酒杯慵举。 江上琵琶，莫遣东风误鹦鹉。 泪拥通宵蜡炬。 秋江际天阔，风雨凄其。 云阴未放晴晖。 归鸦乱叶更萧索，砧声几处寒衣。 沙头酒初熟，尽篱边朱槿，竹外青旗。 潮期尚晚，怕轻离、故故迟迟。 何以醉中先别，容易为分襟，独抱琴归。 回首征帆缥缈，津亭寂寞，衰草烟迷。 虹收霁色，渐落霞孤鹜飞齐。 更何时，重与论文渭北，翦烛窗西。 青青江上草，片帆浪暖，初泊渡头沙。 翠筇便瘦倚，问酒垂杨，影里那人家。 东风未许，漫媚妩、轻试铅华。 飘佩环、玉波秋莹，双髻绿堆鸦。 空嗟。 赤阑桥畔，暗约琴心，傍秋千影下。 夜渐分、西窗愁对，烟月笼纱。 离情暗逐春潮去，南浦恨、风苇烟葭。 肠断处，门前一树桃花。 流莺唤梦，芳草带愁，东风料峭寒色。 又见杏浆饧粥，家家禁烟食。 江湖几年倦客。 曾惯识、凄凉岑寂。 苦吟瘦，萧索诗肠，空愧郊籍。 春事正溪山，柳雾花尘，深映翠萝壁。 更谢多情双燕，归来旧庭宅。 情丝乱游巷陌。 怅容易、万红陈迹。 酒旗直，绿水桥边，犹记曾识。 长江浩渺山明秀。 宛转西风惊客袖。 相逢才系柳边舟，相别又倾花下酒。 怪得新来诗骨瘦。 都在秋娘相识后。 一天明月照相思，芦荻汀洲霜满首。 晚酌宜城酒暖。 玉软嫩红潮面。 醉中窈窕度娇眼。 不识愁深恨浅。 绣窗一缕香绒线。 击双燕。 海棠满地夕阳远。 明月笙歌别院。 闲倚琐窗工绣。 春困两眉频皱。 独自下香街，攀折画桥烟柳。 晴昼。 晴昼。 偏称玉楼歌酒。 鬓云斜插映山红。 春里澹香融。 自携纨扇出帘栊。 意欲扑飞虫。 蔷薇架下偏宜酒，纤纤手、自引金锺。 倦歌佯醉倚东风。 愁在落花中。 日转花梢春已昼。 双蛾曲理遥山秀。 百草偏输羞不斗。 随人后。 无情自折金丝柳。 秋水盈盈娇欲溜。 六么倦舞弓弯袖。 偷摘青梅推病酒。 俳徊久。 一双燕子归时候。 自别春风情意恻。 秦筝不理香尘积。 去跃青骢游上国。 归未得。 何如莫向尊前识。 薄幸高阳花酒客。 迷云恋雨青楼侧。 金屋空闲双凤席。 离怀适。 银台烛泪成行滴。 慵拂妆台懒画眉。 此情惟有落花知。 流水悠悠春脉脉，闲倚绣屏，犹自立多时。 有约莫教莺解语，多愁却妒燕于飞。 一笑蔷薇孤旧约，载酒寻欢，因甚懒支持。 谢了梨花寒食后。 翦翦轻寒，晓色侵书牖。 寂寞幽斋惟酌酒。 柔条恨结东风手。 浅黛娇黄春色透。 薄雾轻烟，远映苏堤秀。 目断章台愁举首。 故人应似青青旧。 墙外秋千花影后。 环兽金悬，暗绿笼朱牖。 为怯轻寒犹殢酒。 同心共结怀纤手。 粉袖盈盈香泪透。 蹙损双眉，懒画遥山秀。 柔弱风条低拂首。 渭城歌舞春如旧。 寂寞长亭人别后。 一把垂丝，乱拂闲轩牖。 三月春光浓似酒。 传怀莫放纤纤手。 金缕依依红日透。 舞彻东风，不减蛮腰秀。 扑鬓杨花如白首。 少年张绪心如旧。 落尽樱桃春去后。 舞絮飞绵，扑簌穿帘牖。 异别情怀愁对酒。 翠条折赠劳亲手。 绣幕深沉寒尚透。 雨雨晴晴，妆点西湖秀。 怅望章台愁转首。 画阑十二东风旧。 寸心谁托。 望潇湘暮碧，水遥云邈。 自绣带、同翦合欢，奈鸳枕梦单，凤帏寒薄。 澹月梨花，别后伴、情怀萧索。 念伤春渐懒，病酒未忺，两愁无药。 魂销翠兰紫若。 任钗沉鬓影，香沁眉角。 怅画阁、尘满妆台，但玉佩依然，宝筝闲却。 旧约无凭，误共赏、西园桃萼。 正天涯、数声杜宇，断肠院落。 满院荼䕷开尽，杜鹃啼梦醒。 记晓月、绿水桥边，东风又、折柳旗亭。 蒙茸轻烟草色，疏帘净、乱织罗带青。 对一尊、别酒初斟，征衫上、点滴香泪盈。 几度恨沉断云，飞鸾何处，连环尚结双琼。 一曲琵琶，湓江上、惯曾听。 依依翠屏香冷，听夜雨、动离情。 春深小楼，无心对锦瑟、空涕零。 漏阁闲签，琴窗倦谱，露湿宵萤欲暗。 雁咽凉声，寂寞芙蓉院。 画檐外，树色惊霜渐改，澹碧云疏星烂。 旧约桐阴，问何时重见。 倚银屏、更忆秋娘面。 想凌波、共立河桥畔。 重念酒污罗襦，渐金篝香散。 翦孤灯、伴宿西风馆。 黄花梦、对发凄凉叹。 但怅望、一水家山，被红尘隔断。 倦听蛩砧，初抛纨扇，隔浦乱钟催晚。 湘蒲簟冷，楚竹帘稀，窗下乍闻裁翦。 倦柳梳烟，枯莲蘸水，芙蓉翠深红浅。 对半床灯火，虚堂凄寂，近书思遍。 夜漏永、玉宇尘收，银河光烂。 梦断楚天空远。 婆娑月树，缥缈仙香，身在广寒宫殿。 无奈离愁乱织，籍酒销磨，倩花排遣。 渐江空霜晓，黄芦漠漠，一声来雁。 岸柳飘残黄叶，尚学纤腰舞。 谢他终日，亭前伴羁旅。 无奈历历寒蝉，为谁唤老西风，伴人吟苦。 闷无绪。 记得芙蓉江上，萧娘旧相遇。 如今憔悴，黄花惯风雨。 把酒东望家山，醉来一沉闲窗，梦随秋去。 飞絮迷芳意，落梅销暗香。 皓鹤泪空碧，白鸥避寒塘。 妨它踏青斗草，便放晓日东窗。 先自懒弄晨妆。 谁奈靓笙簧。 望帘寻酒市，看钓认渔乡。 控持紫燕，芹泥未上雕梁。 想梁园谢馆，群花较晚，但陪玉树频举觞。 闲倚江楼，凉生半臂，天高过雁来小。 紫芡波寒，青芜烟澹，南浦云帆缥缈。 潮带离愁，去冉冉、夕阳空照。 寂寞东篱，白衣人远，渐黄花老。 见说西湖鸥鹭少。 孤山路、醉魂飞绕。 荻蟹初肥，莼鲈更美，尽酒怀诗抱。 待南枝、春信早。 巡檐对梅花索笑。 月落乌啼，渐霜天、钟残梦晓。 长亭路。 望渭北、漠漠春天树。 殷勤别酒重斟，明日相思何处。 晴丝扬暖，芳草外、斜阳自南浦。 望孤帆、影接天涯，一江潮带愁去。 回首杜若汀州，叹泛梗飘萍，乍散还聚。 满径残红春归后，犹自有、杨花乱舞。 怅金徽、梁尘暗锁，算谁是、知音堪共语。 尽天涯、梦断东风，彩云鸾凤无侣。 孤鹜披霞，归鞍卸日，晚香菊自寒城。 虚馆灯闲，征衫尘浣，夜深何处砧声。 乱蛩催怨，月明里、依稀数星。 云山迢递，犹误归期，方寸遍萦。 秋风燕送鸿迎。 最怜堤柳，白露先零。 倦倚楼高，恨随天远，桂风和梦俱清。 故人千里，记翦烛、西窗赋成。 相如憔悴，宋玉凄凉，酒恨花情。 尘拥妆台，翠闲歌扇，金井碧梧风陨。 听豆虫声小，伴寂寞、冷逼莓墙苍润。 料凄凉宋玉，悲秋恨、此际怎忍。 莲塘风露，渐入粉艳，红衣落尽。 勾引。 记舞歇弓弯，几度柳围花阵。 酒薄愁浓，霞腮泪渍，月眉香晕。 空对秦镜尚缺，暗结回肠寸。 念纤腰柔弱，都为相如瘦损。 形胜地。 西陵往事重记。 溶溶王气满东南，英雄闲起。 凤游何处古台空，长江缥缈无际。 石头城上试倚。 吴襟楚带如系。 乌衣巷陌几斜阳，燕闲旧垒。 后庭玉树委歌尘，凄凉遗恨流水。 买花问酒锦绣市。 醉新亭、芳草千里。 梦醒觉非今世。 对三山、半落青天，数点白鹭，飞来西风里。 泛梗飘萍，入山登陆，迢递雾迥烟赊。 漠漠蒹葭，依依杨柳，天涯总是愁遮。 叹寂寞尘埃满眼，梦逐孤云缥缈，春潮带雨，鸥迎远溆，雁别平沙。 寒食梨花素约，肠断处，对景暗伤嗟。 晚钟烟寺，晨鸡月店，征褐萧疏，破帽敧斜。 忆几度、微吟马上，长啸舟中，惯踏新丰巷陌，旧酒犹香，憔悴东风自岁华。 重忆少年，樱桃渐熟，松粉初黄，短楫欢呼，日日江南，烟村八九人家。 莺语愁春，海棠风里胭脂雨。 酒怀慵举。 闲扑亭前絮。 漠漠斜阳，截断愁来路。 凭阑伫。 满怀离苦。 分付楼南鼓。 窄索楼儿傍水。 渐秋到、渔村橘里。 薄幸江南倦游子。 恣轻狂，恋高阳，歌酒市。 独自帘儿底。 香罗带、翠闲金坠。 为恼情怀怕拈起。 对西风，搵啼红，印窗纸。 江湖十载疏狂迹。 红尘里、倦游客。 驻雕鞍、问柳东风陌。 花底帽、任敧侧。 斗酒百篇呼太白。 傲人世、醉中一息。 何日归赋来，水之南、云之北。 依依一树多情柳。 都未识行人手。 对青青、共结同心就。 更共饮、旗亭酒。 褥上芙蓉铺软绣。 香不散、彩云春透。 今岁又相逢，是燕子、归来后。 疏林远带寒山小。 月落霜天晓。 棹歌初发浦烟中。 自叹疏狂踪迹、似萍蓬。 江边衰柳迷津堠。 归兴浓於酒。 断烟流水自寒塘。 十里蒹葭、鸥鹭两三双。 青青杨柳拂堤沙。 溪头沽酒家。 吟成醉笔走龙蛇。 春风双鬓华。 歌楚女，舞吴娃。 轻烟笼翠霞。 倦春娇困宝钗斜。 绿垂云髻鸦。 水遥花瞑。 隔岸炊烟冷。 十里垂杨摇嫩影。 宿酒和愁都醒。 画舸西泠落，占柳阴花影，芳意如织。 小楫冲波，度麴尘扇底，粉香帘隙。 岸转斜阳隔。 又过尽、别船箫笛。 傍断桥、翠绕红围，相对半篙晴色。 顷刻。 千山暮碧。 向沽酒楼前，犹系金勒。 乘月归来，正梨花夜缟，海棠烟幕。 院宇明寒食。 醉乍醒、一庭春寂。 任满身、露湿东风，欲眠未得。 柳花白。 飞入青烟巷陌。 凭高处，愁锁断桥，十里东风正无力。 西湖路咫尺。 犹阻仙源信息。 伤心事，还似去年，中酒恹恹度寒食。 闲窗掩春寂。 但粉指留红，茸唾凝碧。 歌尘不散蒙香泽。 念鸾孤金镜，雁空瑶瑟。 芳时凉夜尽怨忆。 梦魂省难觅。 鳞鸿，渺踪迹。 纵罗帕亲题，锦字谁织。 缄情欲寄重城隔。 又流水斜照，倦箫残笛。 楼台相望，对暮色，恨无极。 戏马台前，采花篱下，问岁华、还是重九。 恰归来、南山翠色依旧。 帘栊昨夜听风雨，都不似、登归时候。 一片宋玉情怀，十分卫郎清瘦。 红萸佩、空对酒。 砧杆动微寒，暗欺罗袖。 秋已无多，早是败荷衰柳。 强整帽檐敧侧，曾经向、天涯搔首。 几回忆、故国莼鲈，霜前雁后。 把酒对湘浦，独吊大夫醒。 当年皇览初度，饮露更餐英。 服以高冠长佩，扈以江蓠薜芷，御气独乘清。 谁意椒兰辈，从臾武关盟。 哭东门，哀郢路，悄无宁。 人世纷纷起灭，遗臭与留馨。 一笑还游轻举，三叹道长世短，晦朔自秋春。 洗眼看物变，朝菌共灵椿。 老夫耄矣，怪新年顿尔，□衰俱现。 排闷篇诗，浇愁盏酒，自读离骚自劝。 长安日远。 怅旧国禾宫，故侯瓜畹。 风景不殊，江涛如此世缘浅。 莫莫休休□□，□□乾坤毁，幽怀无限。 弱羽填波，轻装浮海，其奈沧溟潋滟。 年华婉娩。 况六十平头，底须顽健。 戏唱高词，作还丹九转。 十五年来，逢寒食节，皆在天涯。 叹雨濡露润，还思宰柏，风柔日媚，羞看飞花。 麦饭纸钱，只鸡斗酒，几误林间噪喜鸦。 天笑道，此不由乎我，也不由他。 鼎中炼熟丹砂。 把紫府清都作一家。 想前人鹤驭，常游绛阙，浮生蝉蜕，岂恋黄沙。 帝命守坟，王令修墓，男子正当如是邪。 又何必，待过家上冢，画锦荣华。 燕子芹乾，龙孙箨老，绿阴深锁林塘。 午风庭院，人试薄罗裳。 数尽落红飞絮，摘青梅、煮酒初尝。 重门静，一帘疏雨，消尽水沉香。 把当年团扇，恩情犹在，未是相忘。 笑衰翁鬓发，早已苍苍。 说与乘鸾彩女，看世间、多少炎凉。 都休怨，百年一梦，且共醉霞觞。 记年时、人人何处，长亭曾共尊酒。 酒阑归去行人远，折不尽长亭柳。 渐白首。 待把酒送君，恰又清明后。 青条似旧。 问江北江南，离愁如我，还更有人否。 留不住，强把蔬盘瀹韭。 行舟又报潮候。 风急岸花飞尽也，一曲啼红满袖。 春波皱。 青草外，人间此恨年年有。 留连握手。 叹人世相逢，百年欢笑，能得几回又。 把人间、古今勋业，一时都付杯酒。 青山行遍人华发，老尽门前青柳。 试回首。 记晓雨征衫，又过年时候。 相逢故旧。 浪说南楼北，亭花纵好、能似少年否。 还自笑，应是山林厌韭。 忘却儿童迎候。 兴来谩学长沙舞，要舞更无长袖。 眉休皱。 欢笑外，风涛世上时时有。 共君握手。 且尽日尊前，相拌一醉，醉后明朝又。 春色三分，怎禁得、几番风力。 又早见、亭台绿水，柳摇金色。 满眼春愁无著处，知心惟有幽禽识。 望青山、目断夕阳边，孤云隔。 琴酒我，成三一。 湖外舫，山头屐。 且莫教春去，乱红堆积。 记得年时陪宴赏，重门深处桃花碧。 待修书、欲寄楚天遥，无行客。 睡起纱窗，问春信、几番风候。 待去做、踏青鞋履，懒拈纤手。 尘满翠微低ぢ叶，离愁推去来还又。 把菱花、独对泪阑干，羞蓬首。 回鸾子，空怀袖。 金缕曲，无心奏。 记碧桃花下，夜参横斗。 六幅罗裙香凝处，痕痕都是尊前酒。 到如今、肠断怕回头，长门柳。 倚窗闲嗅梅花，霜风入袖寒初透。 吾年如此，年年十月，见梅如旧。 白发青衫，苍头玄鹤，花前尊酒。 问梅花与我，是谁瘦绝，正风雨、年时候。 不怕参横月落，怕人生、芳盟难又。 高楼何处，寒英吹落，玉龙休奏。 前日花魁，后来羹鼎，总归严岫。 但逋仙流落，诗香留与，孤山同寿。 花落风初定。 倚危阑、衷情欲诉，踌躇不忍。 把酒问春春无语，吹落游尘怎任。 待泪雨、红妆蔫尽。 不道燕衔春将去，误啼鹃、唤起年年恨。 芳草路，人愁甚。 浮生一梦黄梁枕。 且不妨、狂歌醉舞，麈谈挥柄。 金谷平泉俱尘土，谁是当年豪胜。 但五柳、依然陶令。 千古兴亡东流水，望孤鸿、没处残阳影。 无限意，伤春兴。 问春先开未，江南野水，得春初小。 独殿群芳，却道花前开早。 长苦冰霜压尽，更说甚、风标清窈。 些子好。 孤香冷艳，有谁知道。 年年吹落还开，听画角楼头，送他昏晓。 何处玉堂，满地苍苔不扫。 谁是肝肠铁石，与共说、岁寒怀抱。 花未老。 无奈酒阑情好。 飞仙欲下，水殿严妆早。 娇湿怕春知，跨白虬、天门未晓。 霓裳零乱，肌骨自清妍，梅檐月，柳桥风，世上红尘杳。 重门深闭，忘却山阴道。 呼酒嚼琼花，任醉来、玉山倾倒。 无言相对，这岁暮心期，茅舍外，玉堂前，处处风流好。 南山老，还记少陵诗。 七十古来稀。 清池拥出红蕖坠，西风吹上碧梧枝。 趁今朝，斟寿酒，记生时。 也不羡、鲲鹏飞击水。 也不羡、蛟龙行得雨。 人世事，总危机。 扶床正好看孙戏，舞衫不要笑儿痴。 更埙篪，三老子，鬓如丝。 倚西风、招鸿送燕，年华今已如客。 青奴一饷贪凉梦，昨夜酒红无力。 愁似织。 听鸣叶寒蝉，话到情无极。 舞衣春入。 欢带眼偷移，琴心不断，襟袖旧时窄。 红尘陌。 谁寄佳人消息。 任他珠网瑶瑟。 金钗两鬓霓裳曲，总是浪歌闲拍。 长夜笛。 且慢析轻匀，留醉酒垆侧。 烟青雾白。 望残照关河，晴云楼阁，何处是秋色。 霁环新掠。 正风回浪影，时摇城脚。 叹天涯、春草无伦，似凝伫当时，柳颦花弱。 步锦珠沉，谩一眸、千年如昨。 信龙楼凤阁，无奈都由，笑歌休却。 斜阳柳边自落。 听幽禽两两，沙际停泊。 道世问、多少闲愁，总输与扁舟，五湖游乐。 便买蓑衣，又生怕、鱼龙风恶。 把从前、万事对酒，且休问著。 一雁斜阳，乱蛩衰草，天净秋远。 独立西风，星星鬓影，疑被蕖霜染。 蹇修何处，秋深湘水，隐约数峰青浅。 想而今，亭亭皓月，共谁倚阑凄惋。 瑶箱翠袭，玉奁芸剪，暗里泪化偷溅。 一日思量，十年瘦削，春色回眸减。 雕鸾好在，文箫重许，罍酒试香庭苑。 正销魂，馀霞散碧，暮鸦数点。 人去绿屏闲，逗晓柳丝风急。 帘外杏花微雨，罥春红愁湿。 单衣催赐曲尘罗，中酒病无力。 应是绣床慵困，倚秋千斜立。 小枕梦催闲，飞雨时鸣高屋。 挂起西窗人静，听春禽声续。 鸭塘溪绿涨轻痕，烟柳媚新绿。 谁伴瘦筇尊酒，弄岩泉飞瀑。 几年埋玉蓝田，绿云翠水烘春暖。 衣薰麝馥，袜罗尘沁，凌波步浅。 钿碧搔头，腻黄冰脑，参差难翦。 乍声沉素瑟，天风佩冷，蹁跹舞、霓裳遍。 湘浦盈盈月满。 抱相思、夜寒肠断。 含香有恨，招魂无路，瑶琴写怨。 幽韵凄凉，暮江空渺，数峰清远。 粲迎风一笑，持花酹酒，结南枝伴。 愁红飞眩醉眼。 日淡芭蕉卷。 帐掩屏香润，杨花扑、春云暖。 啼鸟惊梦远。 芳心乱。 照影收奁晚。 画眉懒。 微醒带困，离情中酒相半。 裙腰粉瘦，怕按六么歌板。 帘卷层楼探旧燕。 肠断。 花枝和闷重拈。 人病酒。 生怕日高催绣。 昨夜新翻花样瘦。 旋描双蝶凑。 慵凭绣床呵手。 却说新愁还又。 门外东风吹绽柳。 海棠花厮勾。 倚薰风、画阑亭午。 采莲柔橹如语。 红裙溅水鸳鸯湿，几度云朝雨暮。 游冶处。 是好是、小桥芳树寻幽趣。 绣帘低护。 任凉入霜纨，月侵冰簟，长夏等闲度。 都如梦，怅望游仙旧侣。 遗踪今在何许。 愁予渺渺潇湘浦。 槛竹空敲朱户。 黯无绪。 念多情文园，曾草长门赋。 酒酣自舞。 笑满袖缁尘，数茎霜鬓，羞杀照溪鹭。 杏花坼。 烟柳藏鸦翠陌。 苏堤上、人正踏青，嫩草茸茸衬罗袜。 游丝挂晴塔。 十里酣红艳白。 秋千外，娇靥笑春，一片笙箫绮霞碧。 阿香妒倾国。 把镜日深奁，丝雨愁织。 崇桃积李无颜色。 但蝶粉香渍，燕泥芹冷，紫钱芳晕翳宝瑟。 怅还近寒食。 岑寂。 恨无极。 更酒驿孤烟，棋院长日。 梨花满地春狼藉。 望凤阙波渺，燕楼云隔。 凭阑干晚，吟袖湿，但笑拍。 一架幽芳，自过了梅花，独占清绝。 露叶檀心，香满万条晴雪。 肌素净冼铅华，似弄玉、乍离瑶阙。 看翠蛟、白凤飞舞，不管暮烟啼鴂。 酒中风格天然别。 记唐宫、赐樽芳冽。 玉蕤唤得馀春住，犹醉迷飞蝶。 天气乍雨乍晴，长是伴、牡丹时节。 夜散琼楼宴，金铺深掩，一庭香月。 帘不卷，细雨熟樱桃。 数点霁霞山又晚，一痕凉月酒初消。 风紧絮花高。 闲处少，磨尽少年豪。 昨梦醉骑白鹿，满湖春水段家桥。 濯发听吹箫。 素秋渐爽，倚香曲枕情依旧。 怀袖。 浸数尺湘漪、簟纹皱。 悲欢尽梦里，玉骨从消瘦。 空又。 思太液芙蓉未央柳。 翔凤何在，乐府传孤奏。 人病酒。 有鸳鸯双字倩谁绣。 拜月西楼，几声滴漏。 应恐纨洁，已疏郎手。 净亭亭。 步盈盈。 蝉影明绡傅体轻。 水边无限情。 翠尊倾。 翠环倾。 归去如何睡得成。 西风吹酒醒。 人病酒。 生怕日高催绣。 昨夜新翻花样瘦。 旋描双蝶凑。 闲凭绣床呵手。 却说春愁还又。 门外东风吹绽柳。 海棠花厮勾。 画楼帘半卷，倩谁觅、凤箫音。 记待月梅边，笼香酒后，私语屏阴。 忽忽佩珠暗解，断归鸿、消息两沉沉。 前度刘郎易老，旧时飞燕难寻。 罗襟。 薄有泪痕侵。 钗股暗黄金。 向宝奁密看，绫笺小字，长是惊心。 登临漫劳眺远，但青山、杳隔暮云深。 曾傍湾桥系马，紫骝嘶度平林。 倦云休雨风还作，交相醒花苏柳。 字满吟灰，痕添坐席，赢得新愁痴守。 归期未有。 负小院移兰，故园尝韭。 谩道春来，沉腰惟觉似秋瘦。 烧灯时候是也，楚津留野艇，曾趁芳友。 问月赊晴，凭春买夜，明月添香解酒。 □知别久。 怅帝陌论心，客尘侵首。 戏鼓声中，旧情犹在否。 笑擘黄柑酒半醒。 玉壶金斗夜生冰。 开窗尽见千山雪，雪未消时月正明。 兰烬短，麝煤轻。 画楼钟鼓已三更。 倚兰谁唱清真曲，人与梅花一样清。 手拈黄花，对西风无语，双鬓萧萧。 韶华暗中过眼，零落心交。 登临把酒，更谁伴、破橘持螯。 惟只有，湖边鸥鹭，飞来如受人招。 往事不禁重省，料绾罗分钿，翠减香销。 空向画桥古树，犹系轻桡。 西兴渡口，误归帆、几信寒潮。 伤情处，淡烟残照，倚兰人共秋高。 晓帘栊，晴院宇，空鸭冷沉水。 翠被欺寒，娇困未忺起。 厌厌两点眉峰，一痕酒晕，正人在、温柔乡里。 甚情味。 羞对钗燕筝鸿，胭脂暗弹泪。 欲写吴笺，无处问双鲤。 倩他轻薄杨花，与愁结伴，直吹到，那人根底。 结客去登楼。 谁系兰舟。 半稿清涨雨初收。 把酒留春春不住，柳暗江头。 老去怕闲愁。 莫莫休休。 晚来风恶下帘钩。 试问落花随水去，还解西流。 拂面凉生酒半醒。 廉纤小雨晚初晴。 过云无定月亏盈。 庭户不关春悄悄，阑干倚遍夜深深。 几回风竹误人听。 梦期疏，书约误。 肠断夜窗风雨。 灯晕冷，漏声遥。 酒消愁未消。 想天涯，芳草碧。 人与芳春俱客。 凭杜宇，向江城。 好啼三两声。 窗影珑璁，画楼平晓，翳柳啼鸦。 门巷渐有新烟，东风定、人扫桐花。 峭寒斗减，看旅雁、争起蒹葭。 溯断云，多少悲鸣，数行又下远汀沙。 应是故园桃李谢。 送清江、一曲阑干下。 染翰为赋春羁，嗟双鬓、客舍成华。 绣鞭绮陌，强携酒、来觅吴娃。 听扇底、凄惋新声，醉里翻念家。 霓裳按歌地，凉影参差。 还是佩解江湄。 沧波正洗袜尘恨，流霞空沁铢衣。 盈盈半输笑，向朱阑凝伫，欲诉心期。 碧筒唤酒，恐娇娥、来下瑶池。 未许西风吹断，环步障千重，镇护金猊。 落晚文禽点镜，分香窃翠，却念幽羁。 彩云惊散，暗伤情、不似芳时。 待清歌招些，怜心问的，水杳舟移。 笛唤春风起。 向湖边、腊前折柳，问君何意。 孤负梅花立晴昼，一舸凄凉雪底。 但小阁、琴棋而已。 佳客清明留不住，为匡庐、只在家窗里。 湓浦去，两程耳。 草堂旧日谈经地。 更从容、南山北水，庾楼重倚。 万卷心胸几千古，仰首骎骎紫气。 正江上、风寒如此。 且趁霜天鲈鱼好，把貂裘、换酒长安市。 明夜去，月千里。 富贵人间有。 就如今，秤量阴德，还公最厚。 一郡鹘崙全似旧，春满霜畴稻亩。 近帐外、干将夜吼。 直指禾川弄霆雷，从山阴、鹿健那能走。 都算计，怎担负。 单车曲曲穿岩窦。 向迷途、分明一呼，散渠回首。 夹路香花迎拜了，见说家家举酒。 道公是、再生父母。 活一口还添一岁，这一回、活几千千口。 只此事，是公寿。 醉里瞢腾，昨宵不记归时候。 自疑中酒。 耿耿还依旧。 恨不能言，只是天相负。 天知否。 卷中人瘦。 一似章台柳。 高卧何须说打乖。 小篱过雨翠长街。 缃桃定有踏青鞋。 晴日又思花处所，东风绝似柳情怀。 人间安得酒如淮。 身是去年人尚健。 心知十日事如常。 眼前杯酒是重阳。 破帽簪萸携素手，长歌藉草慰寒香。 儿童怪我老来狂。 澹澹胭脂浅著梅。 温柔不上避风台。 若比杏桃真未识，夺银胎。 汗面试来慵传粉，酒香浓后暗潮腮。 娇嫩不应醒似醉，倩谁猜。 君词为寿。 绝妙孙辛妇。 但恨杯无露添酒。 空等待梅花久。 喜君白首还玄。 人间合信天缘。 如此相从至老，我亦何倦馀年。 相州锦好。 待到相州人已老。 颍水归田。 白鹭惊猜已十年。 太师尚父。 晚遇明时方用武。 大笑相逢。 把酒家乡是客中。 脾神喜乐。 寿酒一杯胜服药。 过却明朝。 顶上新霜也合销。 小春三日。 便觉春暄梅影出。 醉把梅看。 比似茱萸更耐寒。 此公去暑似新秋。 吏毒一句句。 行县胜监州。 觉甘雨、随车应求。 鹭清为酒，螺清为寿，起舞祝君侯。 急召也须留。 廿四考、中书到头。 万事如花不可期。 花不堪持。 酒不堪持。 江天雪意使人迷。 翦一枝枝。 歌一枝枝。 歌者不来今几时。 姜影无词。 张影无词。 不歌不醉不成诗。 歌也迟迟。 雪也迟迟。 香篝素被。 听花犯低低，瑶花开未。 长记那时，炽炭围炉，瘦妻换酒行试。 当家人在销金帐，约莫是、打围归际。 又谁知、别忆烹茶，冷落故家愁思。 闻道滕骄巽懒，今朝待檄与，翻云须易。 白白不成，又不教晴，做尽黄昏情味。 银河本是冰冰底。 怎忍向、东风成水。 待满城、玉宇琼楼，却报卧庐人起。 花上雪。 信手捻来成。 屑不就琼英。 昨朝已见诗成卷，今朝又试曲成声。 更催催，莫不做，水仙兄。 终须待、晴时携斗酒。 更须待、老夫吟数首。 休更叠，□娉婷。 已无翠鸟传花信，又无羯鼓与花听。 更催催，迟数日，是春生。 丞相衮衣朝戏彩，年年庆事如新。 尊前一笑共儿孙。 人间传寿酒，天上送麒麟。 缥缈祥烟连北阙，天颜有喜生春。 蓬莱清浅海光平。 今年初甲子，重试碧桃根。 二十年前此日，女兄庆我生儿。 簪萱弄彩听孙啼。 典衣沽美酒，数待冠昏时。 乱后飘零独在，紫荆墓棘风吹。 尊前万事莫寻思。 儿童看有子，白发故应衰。 旧日诗肠论斗酒，风流怀抱如倾。 几年不听渭城声。 尊前无贺老，卷里少弥明。 闻说语言都好，便应步履全轻。 长生第一是风僧。 额前书八十，能说又能行。 睡过花阴一丈，愁深酒力千锺。 梦魂不得似游蜂。 瓶花无密约，到处自神通。 天上西湖似锦，人间骄马如龙。 今年不与去年同。 飘零终不恨，难与故人逢。 幸自不须端帖子，闲中一句如无。 爱他午日午时书。 惟应三五字，便是辟兵符。 久雨石鲸未没，小风纨扇相疏。 邀朋一笑共菖蒲。 去年初禁酒，今日漫提壶。 暖逼酥枝渐渐融。 双飞谁识蝶雌雄。 歌声已逐行云去，花片偏来酒盏中。 眉月冷，画楼空。 酒阑犹未见情锺。 直须把烛穿花帐，方见佳人玉面红。 老子婆娑，那回也上南楼去。 素娥有恨隐云屏，元是娇痴故。 惊扇徘徊未许。 耿多情、为谁堪诉。 使君愁绝，独倚阑干，后期无据。 有酒如船，片云扫尽霓裳露。 他时与客更携鱼，犹记临皋路。 因念南羁北旅。 醉乌乌、凭君楚舞。 问君不见，璧月词成，楼西沉处。 吾年如此，更梦里、犹作狼居胥意。 千首新诗千斛酒，管甚侯何侯齿。 员峤波翻，瀛洲尘败，吾屐能销几。 经丘寻壑，是他早计迟计。 犹记辰巳嗟嗟，故人贺我，且勉呼君起。 五十不来来过二，方悟人言都戏。 以我情怀，借公篇韵，恨不天为纸。 馀生一笑，不须邴曼容例。 两丸日月，细看来、也是樊笼中物。 点点山河经过了，拔帜几番残壁。 白是沙堤，苍然吴楚，一片成毡雪。 此时把酒，旧词还是坡杰。 歌罢公瑾当年，天长地久，柳与梅都发。 几许闲愁斜照里，掌上沤生沤灭。 沧海桑枯，东陵瓜远，总不关渠发。 簪花起舞，可怜今夕无月。 有客从余，不计余无酒。 袖有蟠桃为君寿。 叹此桃再熟，也须年后。 甚辨得，转盼个偷桃手。 菊潭三十斛，月又月添，天赋先生日更久。 但黄杨长寸，闰年倒寸，似凭得到梧宫甚时候。 客又道奇特是阳生，后七日相看，醉春风柳。 雁归北。 渺渺茫茫似客。 春湖里，曾见去帆，谁遣江头絮风息。 千年记当日。 难得。 宽闲抱膝。 兴亡事，马上飞花，看取残阳照亭驿。 哀拍。 愿归骨。 怅毡帐何匹，湩酪何食。 相思青冢头应白。 想荒坟酹酒，过车回首，香魂携手抱相泣。 但青草无色。 语绝。 更愁极。 漫一番青青，一番陈迹。 瑶池黄竹哀离席。 约八骏犹到，露桃重摘。 金铜知道，忍去国，忍去国。 嫩绿如新，娇莺似旧，今吾非故。 空山过雨，睍睆留春春去。 似尊前曲曲阳关，行人回首江南处。 漫停云低黯，征衫憔悴，酒痕犹污。 欲语。 浑未住。 记匹马经行，风林烟树。 家山何在，想见绿窗啼雾。 又何堪满目凄凉，故园梦里能归否。 但数声、惊觉行云，重省佳期误。 芳草如云，飞红似雨，卖花声过。 况回首、洗马塍荒，更寒食、宫人斜闭，烟雨铜驼。 提壶卢何所得酒，泥滑滑、行不得也哥哥。 伤心处，斜阳巷陌，人唱西河。 天下事，不如意十常八九，无奈何。 论兵忍事，对客称好，面皱如靴。 广武噫嘻，东陵反覆，欢乐少兮哀怨多。 休眉锁。 问朱颜去也，还更来麽。 昨朝晴，今朝雨。 渺莽遽如许。 厌听儿童，总是涨江语。 是谁力挽天河，误他仙客，并失却、乘槎来路。 断肠苦。 翦烛深夜巴山，酒醒听如故。 勃窣荷衣，堕泪少乾土。 从初错铸鸱夷，不如归去，到今此、欲归何处。 寒雁下荒洲。 寒声带影流。 便寄书、不到红楼。 如此月明如此酒，无一事、但悲秋。 万弩落潮头。 灵胥还怒不。 满湖山、犹是春愁。 欲向涌金门外去，烟共草、不堪游。 黄柑擘破传春雾。 新酒如清露。 城中也是几分灯。 自爱城山堂上、两三星。 枝头未便风和雨。 寂寞无歌舞。 天公肯放上元晴。 自是六街三市、少人行。 困如宿酒犹未销。 满华堂、羞见目招。 忽折向、西邻去，教旁人、看上马娇。 肉色似花难可得，但花如、肉色妖娆。 谁说汉宫飞燕，到而今、犹带脸潮。 四无谁语，待推窗、初见江南风物。 索笑巡檐无奈处，悄隔东邻一壁。 有酒如船，招呼满载，只欠枝头雪。 疏花冷眼，坐中都是词杰。 堪恨几日西郊，寻消问息，肯向吟边发。 著意相看，又恐是、六出幻成还灭。 恼恨儿童，攀翻顶戴，不到先生发。 明朝重省，初三知属谁月。 团团桂影，怕人道、大地山河里许。 旧日影娥池未缺，惊断霓裳歌舞。 雪白长城，金明古驿，尽是乘槎路。 少年白发，自无八骏能去。 犹记流落荒滨，故人相过，共吹箫前度。 无酒无鱼空此客，昨夜留之不住。 睡起披衣，行吟坐对，又有重圆处。 不知今夕，那人有甚佳句。 城中十万，有何人、和我乌乌鸣瑟。 对影姮娥成三处，谁料尊中无月。 翦纸吹成，长梯摘取，儿戏那堪惜。 洞庭夜白，一声聊破空阔。 休说二十四桥，便一分无赖，有谁谁识。 一枕秋衾南北梦，好好娟娟成雪。 旧日少游，锦袍玉笛，醉卧藤阴石。 萧然今夕，无鱼无酒无客。 淡淡胭脂，似褪向、景阳鸳石。 依然是、春睡未足，捧心犹癖。 藉甚不禁君再顾，嫣然却记渠初拆。 黯销魂、欲尽更堪怜，终难得。 犹记是，卿卿惜。 空复见，谁谁摘。 但当时一笑，也成陈迹。 我懒花残都已往，诗朋酒伴犹相觅。 听连宵、又雨又还晴，鸠鸣寂。 看飘飘、万里去东流，道伊去如风。 便锦缆危潮，青山御宿，烟雨啼红。 愁是明朝酒醒，听著返魂钟。 留得春如故，了不关侬。 春亦去人远矣，是别情何薄，归兴何浓。 但江南好□，未便到芙蓉。 念今夜、初程何处，有何人、垂袖舞行宫。 青青柳，留君如此，如此匆匆。 征衫春雨纵横，可曾湿得飞花透。 知君念我，溪南徙倚，谁家红袖。 藉草成眠，簪花倚醉，狂歌扶手。 叹故人何处，闻鹃堕泪，春去也、到家否。 说与东风情事，怕东风、似人眉皱。 乱山华屋，残邻废里，不堪回首。 寒食江村，牛羊丘陇，茅檐酤酒。 笑周秦来往，与谁同梦，说开元旧。 孤烟澹澹无情，角声正送层城暮。 伤怀绝似，龙山罢后，骑台沉处。 珠履三千，金人十二，五陵无树。 叹岐王宅里，黄公垆下，空鼎鼎、记前度。 几许英雄文武。 酒不到、故人坟土。 平生破帽，几番摇落，受西风侮。 昨日如今，明年此会，俯然怀古。 便东篱甲子，花开花谢，不堪重数。 春台路古，想店月潭云，鸡鸣关候。 巾车尔久。 记湘累降日，留词劝酒。 不是行边，待与持杯论斗。 算吾寿。 已待得河清，万古晴昼。 京国事转手。 漫宫粉堆黄，髻妆啼旧。 瑶池在否。 自刘郎去后，宴期重负。 解事天公，道是全无又有。 浯溪友。 笑浯溪、至今聱叟。 酒熟未。 梅开未。 去年迟待重来醉。 笑当筵。 舞当筵。 惟有今年。 八十是开年。 参差野袂成归鹤。 石鼎未开容剥啄。 岁开尊。 岁添孙。 孙又开尊。 福曜萃高门。 老人语。 曾见昨日开炉，坠天花否。 生年不合荒荒，枯根薄命，婵娟误汝。 那知许。 女乐如烟点点，江南处处。 何时重到湖堧，淋漓载酒，依稀吊古。 终待胭脂露掌，弄鸥招鹤，凭君画取。 万柳漫堤，一丝一泪垂雨。 濛濛絮里，又送金铜去。 漫肠断、王孙望帝，呕心囊句。 市隐今成趣。 袖回地狭，天吴凤舞。 莫是青州谱。 怎不早，翩翩向青州住。 回头蜃海，已沉花雾。 空谷无花，新篘有酒，去年穷胜今年。 蛩吟蛩和，且省费蛮笺。 闻说先生去也，江南岸、缚草为船。 依然在，山栖寒食，路断却归廛。 老人，三又两，清风作供，晴日生烟。 但高高杜宇，不办行缠。 几度披衣教我，二升内、煮石烧铅。 休重道，玉龙无孔，夜夜叫穿天。 午桥清夜饮，花露重、烛光寒。 约处处行歌，朝朝买酒，典却朝衫。 尊前自堪一醉，但落红、枝上不堪安。 归去柳阴行月，酒醒画角声残。 王宫。 难得似君闲。 闲我见君难。 记李陌看花，光阴冉冉，风雨番番。 相逢故人又别，送君归、斜日万重山。 江上愁思满目，离离芳草平阑。 洞房停烛，似新岁，数到上元时节。 一盏屠苏千岁酒，添得新人罗列。 昨日迎长，今朝献寿，尝团团佳月。 永和春好，用之不竭嘉客。 见说海上归来，有如瓜大枣，无人分得。 六十二三刘梦得，输与香山乐色。 菱谷二绡，杨枝春草，歌舞琵琶笛。 只愁元日，玉龙催上金驿。 匆匆何须惊觉，唤草庐人起。 算成败利钝，非臣逆睹，至死后已。 又何似、采桑八百，看蚕夜织小窗里。 漫二升自苦，教人吊卧龙里。 别有佳人，追桃恨李。 拥凝香绣被。 争知道、壮士悲歌，萧萧正度寒水。 问荆卿、田横古墓，更谁载酒为君酹。 过霜桥落月，老人不见遗履。 置之勿道，逝者如斯，甚矣衰久矣。 君其为吾归计，为耕计。 但问某所泉甘，何乡鱼美。 此生不愿多才艺。 功名马上兜鍪出，莫书生、误尽了人间事。 昔年种柳江潭，攀枝折条，噫嘻树犹如此。 登高一笑，把菊东篱，且复聊尔耳。 试回首、龙山路断，走马台荒，渭水秋风，沙河夜市。 休休莫莫，毋多酌我，我狂最喜高歌去，但高歌、不是番腔底。 此时对影成三，呼娥起舞，为何人喜。 愁人更堪秋日，长似岁难度。 相携去、晼晚登高，高极正犯愁处。 常是恨、古人无计，看今人痴绝如许。 但东篱半醉，残灯自修菊谱。 归去来兮，怨调又苦。 有寒螀余赋。 湖山外、风笛阑干，胡床夜月谁据。 恨当时、青云跌宕，天路断、险艰如许。 便桥边，卖镜重圆，断肠无数。 是谁玉斧，惊堕团团，失上界楼宇。 甚天误、婵娟余误。 悔却初念，不合梦他，霓裳楚楚。 而今安在，枫林关塞，回头忆著神仙处，漫断魂飞过湖江去。 时时说与，地上群儿，青琐瑶台，阆风悬圃。 琵琶往往，凭鞍劝酒，千载能胡语。 叹自古、宫花薄命，汉月无情，战地难青，故人成土。 江南憔悴，荒村流落，伤心自失梨园部，渺空江、泪隔芦花雨。 相逢司马风流，湿尽青衫，欲归无路。 六十一翁，垂银带鱼，插四角轮。 把百个今朝，重排花甲，十年前事，似臼齑辛。 骰选功名，酒中富贵，管取当筵满劝旬。 槐知道，待二郎做甚，父子封申。 便应际会昌辰。 怕林下相逢未是真。 看焚芰裂荷，起锺山笑，卖田僦马，堕贡生贫。 后六十年，有无穷事，是宰官身是报身。 年来好，莫做他宰相，便是全人。 刘子生时，当月下弦，输大半轮。 记孤馆望云，朝饥讽午，寒炉拥雪，岁晚盘辛。 比似先生，两壬相望，岂止参差一二旬。 明年好，算乞浆得酒，酉胜如申。 吾辰。 定是雌辰。 听穷鬼揶揄数得真。 但鹤唳华亭，贵何似贱，珠沈金谷，富不如贫。 明月清风，晴春暖日，出入千重云水身。 吾老矣，叹臣之少也，已不如人。 成佛生天，自是两途，任祖生先。 看二三大老，依稀吾榜，几多新进，小少齐年。 紫陌相逢，青山独往，倚杖鹤鸣听布泉。 百年里，但儿时难得，老后依然。 吾牛已不耕田。 更雨滑泥深自在鞭。 叹十年波浪，悠悠何补，三生石上，种种无缘。 白发来呵，朱颜去也，一曲狂歌落酒边。 谁似我，似官奴出籍，散圣安禅。 夫子惠收我，谓我古心徒。 闲居有客无酒，有酒又无鱼。 报道犀兵远坠，问讯陈人何似，陈似隔年萸。 天壤亦大矣，知有孔融乎。 白雪歌，丹元赞，赫蹄书。 洪崖何自过我，便作授经图。 教我天根骑月，规我扶摇去意，餐我白芝符。 从此须溪里，更著赤松湖。 寂寂复寂寂，此月古时明。 银河也变成陆，灰劫断槎横。 历落英雄孺子，灭没龙光牛斗，胜败黯然平。 玉笛叫空阔，终有故人情。 雁南飞，乌绕树，鹤归城。 问君有酒，何不鼓瑟更吹笙。 我饮呜呜起舞，我舞僛僛白发，顾影可怜生。 旧日中秋客，几处几回晴。 此夕酹江月，犹记濯缨秋。 濯缨又去如水，安得主人留。 旧日登楼长笑，此日新亭对泣，秃鬓冷飕飕。 木落下极浦，渔唱发中洲。 芙蓉阙，鸳鸯阁，凤凰楼。 夜深白露纷下，谁见湿萤流。 自有此生有客，但恨有鱼无酒，不了一生浮。 重省看潮去，今夕是杭州。 仙掌下驰道，清露滴芙蓉。 无憀似酒初醒，身世笑颦中。 万朵花灯夜宴，一叶扁舟海岛，寂寂五更风。 误赏明妆靓，愁思满青铜。 陂六六，三十六，渺何穷。 江南曲曲烟雨，谁是醉施翁。 但恨才情都老，无复风流曾梦，缥缈赋惊鸿。 寄语清净社，小饮合相容。 不饮强须饮，今日是重阳。 向来健者安在，世事两茫茫。 叔子去人远矣，正复何关人事，堕泪忽成行。 叔子泪自堕，烟没使人伤。 燕何归，鸿欲断，蝶休忙。 渊明自无可奈，冷眼菊花黄。 看取龙山落日，又见骑台荒草，谁弱复谁强。 酒亦何有好，暂醉得相忘。 山水无宿约，村暗自当还。 不知有客乘兴，载我弄沧湾。 酒吸明河欲尽，月落三星在下，未放水风闲。 影转松起舞，扶步入林间。 恨无人，横野笛，叫关山。 知君慷慨何事，惜得米阳关。 看取大江东去，把酒凄然北望，说著泪潺湲。 我饮自须尽，君唱有何难。 天地有中气，第一是中元。 新秋七七，月出河汉斗牛间。 正是使君初度，如见中州河岳，绿鬓又朱颜。 茎露一杯酒，清彻瑞人寰。 大暑退，潢潦净，彩云斑。 三壬三甲厚重，屹不动如山。 从此五风十雨，自可三年一日，香寝镇狮蛮。 起舞愿公寿，未可愿公还。 夜看二星度，高会列群英。 苍颜白发乌帽，风入古槐清。 客有羽衣来者，仍是寻常百姓，坐觉孟公惊。 且勿多酌我，未压我狂醒。 金瓯启，银信喜，衮衣新。 向来淮浙草木，隐隐有馀声。 闻说井阑沙语，感念石壕村事，倾耳发惊霆。 举酒奉公寿，天意厚苍生。 秋老寒香圃。 自春来、桔槔闲了，去天尺五。 陌上踏歌来何暮，收得黄云如土。 但稽首、福星初度。 不是使君人间佛，甚今朝、欲雨今朝雨。 持寿酒，为公舞。 虎头画手谁甚许。 写天人、方瞳红颊，共宾笑语。 卫戟连营三千士，簇簇满城箫鼓。 早恐是、留公不住。 飞去翩翩嫌白鹭，算来年、稀姓多登府。 祝千岁，奉明主。 昨醉君家酒。 从今十万八千场，未疏老友。 人道水仙标格俊，不许梅花殿后。 但赢得、一年年瘦。 迤逦聚星楼上雪，待天风、浩荡重携手。 酌君酒，献君寿。 年前春入燕台柳。 看联翩、四辈金鞭，长楸承受。 岂有中朝瓯覆久，更落闽山海口。 端自有、玉堂金斗。 我喜明年申又酉，但乞浆、所得皆醇酎。 拚醉里，送行昼。 何处从头说。 但倾尊、淋漓醉墨，疏疏密密。 看取两轮东西者，也是樊笼中物。 这光景、年来都别。 白发道人隆中像，笑相逢、对拥炉边雪。 又过了，上元节。 纸窗旋补寒穿穴。 柳黏窗、青青过雨，劝君休折。 睡不成酣酒先醒，花底东风又别。 夜复夜、吟魂飞越。 典却西湖东湖住，十三年不出今朝出。 容易得，二三月。 问何年种植。 独成蹊、秾花烂漫，锦开千步。 花下老人犹记我，不似那回赏处。 并吹却、道边谢墅。 黄四娘家今何在，也飘零、偎向前村住。 千万恨，寄红雨。 携壶藉草行歌暮。 记前宵、深盟止酒，况堪扶路。 破手一杯花浮面，不觉二三四五。 更竹里、颠狂崔护。 试语看花诸君子，但如今、俯仰成前度。 君不见，曲江树。 一笑披衣起。 笑昨宵、东风似梦，韩张卢李。 白发红云溪上叟，不记儿孙年齿。 但回首、秦亡汉驶。 苦苦渔郎留不住，约扁舟、后日重来此。 吾已老，尚能俟。 少年未解留人意。 恍出山、红尘吹断，落花流水。 天上玉堂人间改，漫欸乃声千里。 更说似、玄都君子。 闻道酿桃堪为酒，待酿桃、千石成千醉。 春有尽，瓮无底。 渐无多、诗朋酒伴，东林复几人许。 旧时船子西湖柳，词与东风尘土。 重记否。 那月月下旬，且避何人疏。 当朝自负。 甚堕髻愁眉，滕韝短后，一往似伧父。 当年事，伤心说庾开府。 人生无百年虑。 虎头燕颔人间肉，不是蜜翁翁做。 今又古。 是楚对凡亡，为是凡亡楚。 朝朝暮暮。 听画角楼头，呜咽未断，重数五更鼓。 渺斜阳、村烟酒市，独教王谢如此。 渔翁梦入江头絮，寂寂平安西子。 东风起。 东风起。 种桃千树皆流水。 桥边万里。 甚老子情锺，明朝后日，又洒送春泪。 春过雨，历历远山如洗。 暮云堪共谁倚。 诸贤洛下风流散，轻薄纷纷馀几。 聊尔尔。 问世事。 何如自嗅残花蕊。 金铜剑履。 但陌上相逢，摩挲一笑，铸此几时矣。 是他家、绛唇翠袖，可容卿有功否。 相思不到胭脂井，只隔东林烟柳。 春去又。 漫一夜东风，吹得花成旧。 无人举酒。 但照影堤流，图他红泪，飘洒到襟袖。 人间事，大半归谋诸妇。 不如意十八九。 敲门夜半窥园李，赤脚玉川惊走。 何处有。 更炙烛风流，看到人归后。 休休回首。 笑旧日园林，佺巢蜀锦，处处可携手。 怎知他、春归何处，相逢且尽尊酒。 少年袅袅天涯恨，长结西湖烟柳。 休回首。 但细雨断桥，憔悴人归后。 东风似旧。 问前度桃花，刘郎能记，花复认郎否。 君且住，草草留君翦韭。 前宵更恁时候。 深杯欲共歌声滑，翻湿春衫半袖。 空眉皱。 看白发尊前，已似人人有。 临分把手。 叹一笑论文，清狂顾曲，此会几时又。 正何须、阳关肠断，吴姬苦劝人酒。 中年怀抱萦萦处，看取伴烟和柳。 柳摇首。 笑飞到家山，已是酴醿后。 留连话旧。 问溪上儿童，颇曾见我，有此故人否。 相逢地，还忆今宵三韭。 青山知了迎候。 东风自送归帆去，吹得乱红沾袖。 暮云皱。 听杜宇高高，啼向无何有。 江花垂手。 任春色重来，江花更好，难可少年又。 待欲□、家山未得，方知名不如酒。 丹砂便做金句漏，难遣鬓青似柳。 试搔首。 记移竹南塘，又是三年后。 情怀非旧。 叹少日相如，垆边老去，能赋上林否。 种兰处，赢得青青种韭。 渊明中路相候。 何须更待三三径，也自长拖衫袖。 青袍皱。 便持当金貂，赊取邻家有。 小儿拍手。 笑昨醉如泥，盟言止酒，何事醒来又。 是疑他、春来倏忽，是疑岁别人去。 古今守岁言无说，长是酒阑情绪。 堪恨处。 曾亲见都人，户户银花树。 星河未曙。 听朝马笼街，火城簇仗，御笔已题露。 人间事，空忆桃符旧句。 三茅钟自朝暮。 严城夜禁故如鬼，况敢凭陵大呼。 冬冬鼓。 但画角声残，已是新人故。 休思前度。 叹五十加三，明朝领取，闲看五星聚。 是耶非、吾年如此，更痴更悔今昨。 狂吟近日疏于酒，转似秋山瘦削。 浑未觉。 恁儿子门生，前度登高弱。 情怀又恶。 叹亲友中年，不堪离别，况复久零落。 长生乐。 有分神仙难学。 人生聊复行乐。 百年半梦随流水，半在南枝北萼。 妾命薄。 但寂寞黄昏，时听城楼角。 愁无可著。 且取醉尊前，明朝休问，昨日已忘却。 对尊前、簪花骑竹，老胡起起能舞。 春风浩荡天涯去，惟有薰吟自语。 槐正午。 看万户蜂脾，帘幕双双乳。 娇儿呆女。 漫学得琵琶，依稀马上，总是主恩处。 凌烟像，空倚临风玉树。 升沈事遽如许。 刘郎贯是瑶池客，又醉碧桃三度。 花下数。 记三度三千，结子多红雨。 年年五五。 共准拟阶庭，钗符献酒，袅袅缀双虎。 角动寒谯。 看雨中灯市，雪意潇潇。 星球明戏马，歌管杂鸣刁。 泥没膝，舞停腰。 焰蜡任风销。 更可怜、红啼桃槛，绿暗杨桥。 当年乐事朝朝。 曾锦鞍呼妓，金屋藏娇。 围香春斗酒，坐月夜吹箫。 今老矣，倦歌谣。 嫌杀杜家乔。 漫三杯、踞炉觅句，断送春宵。 唱古荼䕷，新荷叶，谁向重帘深处。 东风三十六，向园林都过，馀寒犹妒。 公子狐裘，佳人翠袖，怎见此时情否。 天上知音杳，怪参差律吕，世间多误。 记画扇题诗，单衣试酒，梦归泥絮。 嗟春如逆旅。 送无路、远涉前无渡。 回首住、凌波亭馆，待月楼台，满身花气凝香雾。 度入南薰去。 留燕伴、不教迟暮。 但一点、芳心苦。 生怕摇落，分付荷房收贮。 晚妆又随过雨。 渺渺怀芳意，苦对景、可怜生。 记燕外莺边，柳深竹嫩，度密穿青。 如今淡烟细雨，正午窗半梦酒初醒。 乐事怎堪重省，起来一饷愁萦。 悠然又把酒壶倾。 摆不动离情。 想闲却春游，绿阴深院，芳草长亭。 乾愁有谁解得，傍晚来，风起碎池萍。 坐待晴云四卷，依然月上疏櫺。 玉搔头。 是何人敲折，应为节秦讴。 棐几朱弦，剪灯雪藕，几回数尽更筹。 草草又、一番春梦，梦觉了、风雨楚江秋。 却恨闲身，不如鸿雁，飞过妆楼。 又是山枯水瘦，叹回肠难贮，万斛新愁。 懒复能歌，那堪对酒，物华冉冉都休。 江上柳、千丝万缕，恼乱人、更忍凝眸。 犹怕月来弄影，莫上帘钩。 酒旗摇曳柳花天。 莺语软於绵。 碎绿未盈芳沼，倒影蘸秋千。 奁玉燕，套金蝉。 负华年。 试问归期，是酴醿后，是牡丹前。 夜香烧了夜寒生。 掩银屏。 理银筝。 一曲春风，都是断肠声。 杜宇欲啼杨柳外，愁似海，思如云。 背灯暗卸乳鹅裙。 酒初酲。 梦初醒。 兰炷香篝，谁为暖罗衾。 二十四帘人悄悄，花影碎，月痕深。 愁云翠万叠。 露柳残蝉空抱叶。 帘卷流苏宝结。 乍庭户嫩凉，阑干微月。 玉纤胜雪。 委素纨、尘锁香箧。 思前事、莺期燕约，寂寞向谁说。 悲切。 漏签声咽。 渐寒炧、兰缸未灭。 良宵长是闲别。 恨酒凝红绡，纷涴瑶玦。 镜盟鸾影缺。 吹笛西风数阕。 无言久，和衣成梦，睡损缕金蝶。 宿雾楼台湿。 晓清初、花明柳润，燕飞莺集。 旧约重来歌舞地，留得艳香娇色。 又梦草、东风吹碧。 午困腾腾春欲醉，对文楸、玉子无心拾。 看蝶舞，傍花立。 酒痕未醒愁先入。 记年时、翠楼寒浅，宝笙慵吸。 想驻马河桥分别，恨轻竹风帆烟笠。 早尘暗、华堂帘隙。 倚尽黄昏人独自，望江南回雁归云急。 凭付与，锦笺墨。 欲寄意、浑无所有。 折尽市桥官柳。 看君著上征衫，又相将，放船楚江口。 后会不知何日又。 是男儿、休要镇长相守。 苟富贵、无相忘，若相忘，有如此酒。 恰芳菲梦醒，漾残月、转湘帘。 正翠崦收钟，彤墀放仗，台榭轻烟。 东园。 夜游乍散，听金壶、逗晓歇花签。 宫柳微开露眼，小莺寂妒春眠。 冰奁。 黛浅红鲜。 临晓鉴、竞晨妍。 怕误却佳期，宿妆旋整，忙上雕軿。 都缘探芳起早，看堤边、早有已开船。 薇帐残香泪蜡，有人病酒恹恹。 草梦初回，柳眠未起，新阴才试花讯。 雏鸳迎晓偎香，小蝶舞晴弄影。 飞梭庭院，早已觉、日迟人静。 画帘轻、不隔春寒，旋减酒红香晕。 吟欲就、远烟催暝。 人欲醉、晚风吹醒。 瘦肌羞怯金宽，笑靥暖融粉沁。 珠歌缓引。 更巧试、杏妆梅鬓。 怕等闲、虚度芳期，老却翠娇红嫩。 香迎晓白。 看烟佩霞绡，弄妆金谷。 倦倚画阑，无语情深娇足。 云拥瑶房翠暖，绣帐卷、东风倾国。 半捻愁红，念旧游、凝伫兰翘，瑞鸾低舞庭绿。 犹想沈香亭北。 人醉里，芳笔曾题新曲。 自翦露痕，移取春归华屋。 丝障银屏静掩，悄未许、莺窥蝶宿。 绛蜡良宵，酒半阑、重绕鸳机，醉靥争妍红玉。 冰溪空岁晚，苍茫雁影，浅水落寒沙。 那回乘夜兴，云雪孤舟，曾访故人家。 千林未绿，芳信暖、玉照霜华。 共凭高，联诗唤酒，暝色夺昏鸦。 堪嗟。 澌鸣玉佩，山护云衣，又扁舟东下。 想故园、天寒倚竹，袖薄笼纱。 诗筒已是经年别，早暖律、春动香葭。 愁寄远，溪边自折梅花。 彩胜宜春，翠盘消夜，客里暗惊时候。 翦燕心情，呼卢笑语，景物总成怀旧。 愁鬓妒垂杨，怪稚眼、渐浓如豆。 尽教宽尽春衫，毕竟为谁消瘦。 梅浪半空如绣。 便管领芳菲，忍孤诗酒。 映烛占花，临窗卜镜，还念嫩寒宫袖。 箫鼓动春城，竞点缀、玉梅金柳。 厮句元宵，灯前共谁携手。 桂影满空庭。 愁更廿五声。 一声声、都是消凝。 新雁旧蛩相应和。 禁不过、冷清清。 酒与梦俱醒。 病因愁做成。 展红绡、犹有馀馨。 暗想芙蓉城下路，花可可、雾冥冥。 重到西冷，记芳园载酒，画船横笛。 水曲芙蓉，渚边鸥鹭，依依似曾相识。 年芳易失。 段桥几换垂杨色。 谩自惜。 愁损庾郎，霜点鬓华白。 残蛩露草，怨蝶寒花，转眼西风，又成陈迹。 叹如今、才消量减，尊前孤负醉吟笔。 欲寄远情秋水隔。 旧游空在，凭高望极斜阳，乱山浮紫，暮云凝碧。 念芳钿委路，粉浪翻空，谁补春痕。 伫立伤心事，记宫檐点鬓，候馆沾襟。 东君护香情薄，不管径云深。 叹金谷楼危，避风台浅，消瘦飞琼。 梨云已成梦，谩蝶恨凄凉，人怨黄昏。 拈残枝重嗅，似徐娘虽老，犹有风情。 不禁许多芳思，青子渐成阴。 怕酒醒歌阑，空庭夜月羌管清。 雪霁寒轻，兴来载酒移吟艇。 玉田千顷。 桥外诗情迥。 重到孤山，往事何愁醒。 东风紧。 水边疏影。 谁念梅花冷。 玉肌多病怯残春。 瘦棱棱。 睡腾腾。 清楚衣裳，不受一尘侵。 香冷翠屏春意靓，明月淡、晓风轻。 楼中燕子梦中云。 似多情。 似无情。 酒醒歌阑，谁为唤真真。 尽日琐窗人不到，莺意懒，蝶愁深。 波暖尘香，正嫩日轻阴，摇荡清昼。 几日新晴，初展绮枰纹绣。 年少忍负韶华，尽占断、艳歌芳酒。 看翠帘、蝶舞蜂喧，催趁禁烟时候。 杏腮红透梅钿皱。 燕将归、海棠厮句。 寻芳较晚，东风约、还在刘郎后。 凭问柳陌旧莺，人比似、垂杨谁瘦。 倚画阑无语，春恨远、频回首。 腻叶阴清，孤花香冷，迤逦芳洲春换。 薄酒孤吟，怅相如游倦。 想人在、絮幕香帘凝望，误忍几许，烟樯风幔。 芳草天涯，负华堂双燕。 记箫声、淡月梨花院。 砑笺红、谩写东风怨。 一夜落月啼鹃，唤四桥吟缆。 荡归心、已过江南岸。 清宵梦、远逐飞花乱。 几千万缕垂杨，翦春愁不断。 瑶妃鸾影逗仙云。 玉成痕。 麝成尘。 露冷鲛房，清泪霰珠零。 步绕罗浮归路远，楚江晚，赋宫斜，招断魂。 酒醒。 梦醒。 惹新恨。 褪素妆，愁涴粉。 翠禽夜冷。 舞香恼、何逊多情。 委佩残钿，空想坠楼人。 欲挽湘裙无处觅，倩谁为，寄江南，万里春。 丝雨笼烟织晚晴。 睡馀春酒未全醒。 翠钿轻脱隐香痕。 生怕柳绵萦舞蝶，戏抛梅弹打啼莺。 最难消遣是残春。 又子规啼，荼䕷谢，寂寂春阴池阁。 罗窗人病酒，奈牡丹初放，晚风还恶。 燕燕归迟，莺莺声懒，闲罥秋千红索。 三分春过二，尚剩寒犹凝，翠衣香薄。 傍鸳径鹦笼，一池萍碎，半檐花落。 最怜春梦弱。 楚台远、空负朝云约。 谩念想、清歌锦瑟，翠管瑶尊，几回沈醉东园酌。 燕麦兔葵恨，倩谁访、画阑红药。 况多病、腰如削。 相如老去，赋笔吟笺闲却。 此情怕人问著。 曲屏遮断行云梦，西楼怕听疏雨。 研冻凝华，香寒散雾，呵笔慵题新句。 长安倦旅。 叹衣染尘痕，镜添秋缕。 过尽飞鸿，锦笺谁为寄愁去。 箫台应是怨别，晓寒梳洗懒，依旧眉妩。 酒滴垆香，花围坐暖，闲却珠鞲钿柱。 芳心谩语。 恨柳外游缰，系情何许。 暗卜归期，细将梅蕊数。 波影摇涟甃。 趁熏风、一舸来时，翠阴清昼。 去郭轩楹才数里，藓磴松关云岫。 快屐齿、筇枝先后。 空半危亭堪聚远，看洞庭、缥缈争奇秀。 人自老，景如旧。 来帆去棹还知否。 问古今、几度斜阳，几番回首。 晚色一川谁管领，都付雨荷烟柳。 知我者、燕朋鸥友。 笑拍阑干呼范蠡，甚平吴、却倩垂纶手。 吁万古，付卮酒。 锦城春晓。 苑陌芳菲早。 可是杜陵人未老。 日日酒迷花恼。 归鞯困倚芳酲。 醒来还有新吟。 人与杏花俱醉，春风一路闻莺。 舞红愁碧晚萧萧。 溯回潮。 伫仙桡。 风露高寒，飞下紫霞箫。 一雁远将千万恨，怀渺渺，翦愁云，风外飘。 酒醒未醒香旋消。 采江蓠，吟楚招。 清徽芳笔，梅魂冷、月影空描。 锦瑟瑶尊，闲度可怜宵。 二十四阑愁倚遍，空怅望，短长亭，长短桥。 燕翎谁寄愁笺，天涯望极王孙草。 新烟换柳，光风浮蕙，馀寒尚峭。 倚仗看云，翦灯听雨，几番诗酒。 叹长安倦客，江南旧恨，飞花乱、清明后。 堤上垂杨风骤。 散香绵、轻沾吟袖。 麴尘两岸，纹波十里，暖蒸香透。 海阔云深，水流春远，梦魂难句。 问莺边按谱，花前觅句，解相思否。 奁霏净洗，唤素娥睡起，平分秋色。 雁背风高霜兔冷，露脚侵衣香湿。 银浦流云，珠房迎晓，鬓影霜争白。 玉尊良夜，与谁同醉瑶席。 忍记倚桂分题，簪花筹酒，处处成陈迹。 十二楼空环佩杳，惟有孤云知得。 如此江山，依然风月，月底人非昔。 知音何许，泪痕空沁愁碧。 碧脑浮冰，红薇染露，骊宫玉唾谁捣。 麝月双心，凤云百和，宝钏佩环争巧。 浓熏浅注，疑醉度、千花春晓。 金饼著衣馀润，银叶透帘微袅。 素被琼篝夜悄。 酒初醒、翠屏深窈。 一缕旧情，空趁断烟飞绕。 罗袖馀香馨渐少。 怅东阁、凄凉梦难到。 谁念韩郎，清愁渐老。 老来欢意少。 锦鲸仙去，紫霞声杳。 怕展金奁，依旧故人怀抱。 犹想乌丝醉墨，惊俊语、香红围绕。 闲自笑。 与君共是，承平年少。 雨窗短梦难凭，是几番宫商，几番吟啸。 泪眼东风，回首四桥烟草。 载酒倦游甚处，已换却、花间啼鸟。 春恨悄。 天涯暮云残照。 万壑千岩剡曲，朝南暮北樵中。 江潭杨柳几东风。 犹忆当年手种。 鬓雪愁侵秋绿，容华酒借春红。 非非是是总成空。 金谷兰亭同梦。 殢馀酲，寻旧雨，愁与病相半。 绿意阴阴，丝竹静深院。 绝怜事逐春移，泪随花落，似翦断、鲛房珠串。 喜重见。 为谁倦酒慵诗，筠屏掩双扇。 白发潘郎，羞见看花伴。 可堪好梦残时，新愁生处，烟月冷、子规声断。 记移灯翦雨，换火篝香，去岁今朝。 乍见翻疑梦，向梅边携手，笑挽吟桡。 依依故人情味，歌舞试春娇。 对婉娩年芳，漂零身世，酒趁愁消。 天涯未归客，望锦羽沈沈，翠水迢迢。 叹菊荒薇老，负故人猿鹤，旧隐谁招。 疏花漫撩愁思，无句到寒梢。 但梦绕西泠，空江冷月，魂断随潮。 琼壶歌月，白发簪花，十年一梦扬州。 恨入琵琶，小怜重见湾头。 尊前漫题金缕，奈芳情、已逐东流。 还送远，甚长安乱叶，都是闲愁。 次第重阳近也，看黄花绿酒，也合迟留。 脆柳无情，不堪重系行舟。 百年正消几别，对西风、休赋登楼。 怎去得，怕凄凉时节，团扇悲秋。 结客千金，醉春双玉。 旧游宫柳藏仙屋。 白头吟老茂陵西，清平梦远沈香北。 玉笛天津，锦囊昌谷。 春红转眼成秋绿。 重翻花外侍儿歌，休听酒边供奉曲。 照野旌旗，朝天车马，平沙万里天低。 宝带金章，尊前茸帽风敧。 秦关汴水经行地，想登临、都付新诗。 纵英游，叠鼓清笳，骏马名姬。 酒酣应对燕山雪，正冰河月冻，晓陇云飞。 投老残年，江南谁念方回。 东风渐绿西湖柳，雁已还、人未南归。 最关情，折尽梅花，难寄相思。 重叠云衣，微茫雁影，短篷稳载吴雪。 霜叶敲寒，风灯摇晕，棹歌人语呜咽。 拥衾呼酒，正百里、冰河乍合。 千山换色，一镜无尘，玉龙吹裂。 夜深醉踏长虹，表里空明，古今清绝。 高台在否，登临休赋，忍见旧时明月。 翠消香冷，怕空负、年芳轻别。 孤山春早，一树梅花，待君同折。 步晴昼。 向水院维舟，津亭唤酒。 叹刘郎重到，依依谩怀旧。 东风空结丁香怨，花与人俱瘦。 甚凄凉，暗草沿池，冷苔侵甃。 桥外晚风骤。 正香雪随波，浅烟迷岫。 废苑尘梁，如今燕来否。 翠云零落空堤冷，往事休回首。 最消魂，一片斜阳恋柳。 罗窗晓色透花明。 靘瑶笙。 按瑶筝。 试讯东风，能有几分春。 二十四阑凭玉暖，杨柳月，海棠阴。 依依愁翠沁双颦。 爱莺声。 怕鹃声。 人自多情，春去自无情。 把酒问花花不语，花外梦，梦中云。 情缕红丝冉冉，啼花碧袖荧荧。 迷香双蝶下庭心。 一行愔愔帘影。 北里红红短梦，东风雁雁前尘。 称消不过牡丹情。 中半伤春酒病。 远草情锺，孤花韵胜。 一楼耸翠生秋暝。 十年二十四桥春，转头明月箫声冷。 赋药才高，题琼语俊。 蒸香压酒芙蓉顶。 景留人去怕思量，桂窗风露秋眠醒。 醉醒琼花露。 买扁舟、邵伯津头，向秦邮去。 流水孤村鸦万点，忆少游、回首斜阳树。 又访著、山阳酒侣。 细剔留城碑藓看，上歌舞、一啸江东主。 望凫峄，过邹鲁。 孔林百拜瞻茔墓。 历四阜、少皞之墟，大庭之库。 竟涉汶河登泰岱，候清光，夜半开玄圃。 迤逦问、东平归路。 蚩冢黄花吟笑罢，下新州，醉白楼头赋。 复淮楚，寻故步。 八十日官，浩然归去，知心者希。 谓诗有招魂，姑言其概，注其述酒，亦特其微。 不事小儿，惟书甲子，皆是先生杜得机。 看时运，与天荣木，始识真归。 黄唐邈不可追。 慨四十无闻昨已非。 故怀彼仙师，策夫名骥，志夫童冠，寤寐交挥。 人表何时，谁生过鲁，愿企高风慕浴沂。 兹行也，尚庶几短葛，不负公衣。 迢迢嶓冢水，直泻到东州。 不拣秦淮吴楚，明月一家楼，何代非卿非相，底事柴桑老子，偏恁不推刘。 半体鹿皮服，千古晋貔貅。 过东鲁，登北固，感春秋。 抵掌嫣然一笑，莫枉少陵愁。 说甚萧锅曹石，古矣苏吟米画，黑白满盘收。 对水注杯酒，为我向东流。 二十四桥明月好，暮年方到扬州。 鹤飞仙去总成休。 襄阳风笛急，何事付悠悠。 几阕平山堂上酒，夕阳还照边楼。 不堪风景事回头。 淮南新枣熟，应不说防秋。 唐李太白，访贺知章，浩歌此楼。 想斗酒百篇，眼花落井，一时豪杰，千古风流。 白骨青山，美人黄土，醉魄吟魂安在否。 江南客，因来游胜践，稽首前修。 悠悠。 往事俱休，更莫遣兴亡狂白头。 也莫论高皇、莫论项羽，谁为黄帝，谁为蚩尤。 拶破愁城，吸乾酒海，袖拂安梁舞暮秋。 题未了，又笑骑白鹤，飞下扬州。 醉面挟风，携杜康酒，酹刘伶台。 问漂母矶头，韩侯安在，钵山池下，乔鹊曾回。 孝说仲车，忠传祖逖，忠孝如今亦可哀。 清河口，但潮生潮落，帆去帆来。 休呆。 且饮三杯。 莫枉教、东乌西兔催。 更谁可百年，脱身不化，谁能五日，笑口长开。 痛饮高歌，胡涂乱抹，快活斗山王秀才。 今天下，曰利而已，何以平哉。 疏雨洗天晴。 枕簟凉生。 井梧一叶做秋声。 谁念客身轻似叶，千里飘零。 梦断古台城。 月淡潮平。 便携酒访新亭。 不见当时王谢宅，烟草青青。 问庐陵、米作何价。 棠阴又绿今夏。 活人手段依然在，独乐园中司马。 初度也。 算几处篝香，手额你多谢。 风亭月榭。 尽隐橘观棋，折荷筒酒，花竹秀而野。 阶庭树，满目鱼鱼雅雅。 千金难买清暇。 纷纷征榷尘如梦，谁有似公闲者。 天怎舍。 趁绿鬓朱颜，须入凌烟画。 海天不夜。 管岁岁安期，采蒲为寿，高宴碧桃下。 祷雨文昌，只全靠、心香一瓣。 才信宿，沛然膏泽，来从方寸。 早稻含风香旖旎，晚秧饱水青葱茜。 问螺江、恰见线来流，今平岸。 君作事，看天面。 天有眼，从君愿。 信瑞莲芝草，几曾虚献。 此雨千金无买处，丰年饱吃君侯饭。 管酿成、春酒上公堂，人人献。 寻常一样窗前月，人只看中秋。 年年今夜，争寻诗酒，共上高楼。 一奁明镜，能圆几度，白了人头。 良辰美景，赏心乐事，输少年游。 满目飞明镜。 忆年时、呼朋楼上，畅怀觞咏。 圆到今宵依前好，诗酒不成佳兴。 身恰在、燕台天近。 一段凄凉心中事，被秋光、照破无馀蕴。 却不是，诉贫病。 宫庭花草埋幽径。 想夜深，女墙还有，过来蟾影。 千古词人伤情处，旧说石城形胜。 又今说、断桥风韵。 客里蝉娟都相似，只后朝、不见潮来信。 且喜得，四边静。 忆旧时、东方□郡，东原尽是佳处。 梁都破了寻南渡，几遍狐号鳝舞。 君试觑。 环一抹荒城，草色今如许。 芳华旧地。 曾一上飞云，歌台酒馆，落日乱鸦度。 吟情苦。 滴尽应雄老泪。 凄酸非是儿女。 西湖似我西湖否。 只怕不如西子。 秋欲暮。 要一看秋波，又自催归计。 休□浪语。 待过江说与，高车驷马，今是朝天路。 选得官归，黄埃满面。 难於奏赋明光殿。 秋帆落日渡淮来，三杯酒浊凭谁劝。 旧日佳词，自吟一遍。 绿袍不是嫦娥翦。 红楼十里古扬州，无人为把珠帘卷。 十日春风，又一番调弄，怕暖愁阴。 夜来风雨，摇得杨柳黄深。 熏篝未断，梦旧寒、浅醉同衾。 便是闻灯见月，看花对酒惊心。 携手满身花影，香物霏霏，露湿罗襟。 笙歌行人归去，回首沈沈。 人间此夜，误春光、一刻千金。 明日问、红巾青鸟，苍苔自拾遗簪。 翠袖馀寒，早添得、铢衣几重。 何须怪、妍华都谢，更为谁容。 衔尽吴花成鹿苑，人间不恨雨和风。 便一枝、流落到人家，清泪红。 山雾湿，倚熏笼。 垂ぢ叶，鬓酥融。 恨宫云一朵，飞过空同。 白日长闲青鸟在，杨家花落白苹中。 问故人、忍更负东风，尊酒空。 视春衫、箧中半在，浥浥酒痕花露。 恨桃李、如风过尽，梦里故人成雾。 临颍美人，秦川公子，晚共何人语。 对人家、花草池台，回首故园咫尺，未成归去。 昨宵听、危弦急管，酒醒不知何处。 飘泊情多，衰迟感易，无限堪怜许。 似尊前眼底，红颜消几寒暑。 年少风流，未谙春事，追与东风赋。 待他年、君老巴山，共君听雨。 红袖乌丝失酒，金钗银烛销春。 柳边桃下复清晨。 帽风回马旋，扇雨拂花情。 白帝空惊旧曲，阳关只梦行人。 碧云何处认芳尘。 紫荆花作荚，青杏核生仁。 背人西去一莺啼。 拍手还惊百舌飞。 浅雨微寒春有思，宿妆残酒欲忺时。 鵁鶄浪起蒲茸暖，翡翠风来柳絮低。 故遣苍头寻杏子，凭肩小语只心知。 记新楼试酒，上客回车，初识能歌。 几许怜才意，觉援琴意动，授简情多。 青鸾昼下缥缈，烟雾隔轻罗。 还自有人猜，素巾承汗，微影双蛾。 西陂千树雪，欲绝世乘风，下照沧波。 怪倚春憔悴，扁舟月上，草草相过。 少年翰墨相误，幽恨愧星河。 谁为语伶玄，秋风并冷双燕窠。 清晓听麻姑，来约西王母。 共取蟠桃簇玉盘，来劝摩耶酒。 王母问摩耶，此意还知否。 只为曾生我佛来，更与千千寿。 恨花开尽，夜深自敛胭脂颗。 雨过。 绕曲曲花篷锦围裹。 浮空烧蜜矩，香雾霏霏堕。 无那。 倚滴滴娇红笑相亸。 歌俦饮伴，花底围春坐。 念满眼、少年人，谁更老於我。 岁岁花时，洞门无锁。 莫负东君，酒盟诗课。 京浙尘埃，闽峤风霜，不觉催老。 封侯事付儿曹，懒把菱花频照。 明光赋笔，那知白首山中，年年管领闲花草。 叩角夜漫漫，问何时能晓。 堪笑。 空有传世千篇，正似病呻饥啸。 欲傲王侯，早被王侯相傲。 盖棺事定，即今老子犹龙，荣枯得丧浑难料。 无酒不须愁，问黄花知道。 东风何许红紫，又匆匆吹去。 最堪惜、九十春光，一半情绪听雨。 到昨日、看花去处，如今尽是相思树。 倚斜阳脉脉，多情燕子能语。 自怪情怀，近日顿懒，忆刘郎前度。 断桥外、小院重帘，那人正柳边住。 问章台、青青在否。 芳信隔、□魂无据。 想行人，折尽柔条，滚愁成絮。 闲将杯酒，苦劝羲和，揽辔更少驻。 怎忍把、芳菲容易委路。 春还倒转归来，为君起舞。 寸肠万恨，何人共说，十年暗洒铜仙泪，是当时、滴滴金盘露。 思量万事成空，只有初心，英英未化为土。 浮生似客，春不怜人，人更怜春暮。 君不见、青楼朱阁，舞女歌童，零落山丘，便房幽户。 长门词赋，沈香乐府，悠悠谁是知音者，且绿阴多处修花谱。 殷勤更倩啼莺，传语风光，后期莫误。 春小小，和气满仙家。 喜渐近春华。 彩衣明媚人如玉，金杯潋滟酒成霞。 寿诗翁，翁饮少，更添些。 便万里传宣谁不羡。 便万里封侯谁不愿。 适意处，退为佳。 田园尽可渊明栗，弓刀何似邵平瓜。 但年年，清浅水，看梅花。 如此中山如此酒，何须更觅蓬瀛。 江湖历□记平生。 诗囊都束起，只好说丹经。 家事付他儿辈，功名留待诸孙。 维摩法喜鬓青青。 日长深院里，时听读书声。 恰好菊花前二日，寿星高照秋天。 堂前王母鬓方玄。 怀中娇凤小，已解祝公年。 如此生涯如此屋，看看海亦成田。 闲中多把酒杯传。 长生无别诀，放下有神仙。 千年鹭渚，持作须翁酒。 剩有儿孙上翁寿。 向玉和堂前，樽俎从容，笑此处，惯著丝纶大手。 金丹曾熟未，熟得金丹，头上安头甚时了。 便踢翻炉鼎，抛却蒲团，直恁俊鹘梢空时候。 但唤取、心斋老门生，向城北城南，傍花随柳。 渺平沙、莽莽海风吹，一寒气崔嵬。 耿长天欲压，河流不动，云湿如灰。 帝敕冰花剪刻，飞瑞上燕台。 马上行人笑，万玉堆豗。 滉漾天衔晴昼，料酒楼歌馆，都是春回。 喜丰年有象，贺表四方来。 仗下貂裘茸帽，拥千宫、齐上紫金杯。 明朝起，江南驿史，来进宫梅。 千树玲珑罩，正蒲风微过，梅雨新霁。 客里幽窗，算无春可到，和愁都闭。 万种人生计。 应不似、午天闲睡。 起来踏碎松阴，萧萧欲动疑水。 借问归舟归未。 望柳色烟光，何处明媚。 抖擞人间，除离情别恨，乾坤馀几。 一笑晴凫起。 酒醒后、阑干独倚。 时见双燕飞来，斜阳满地。 晓天凉露。 天上玉箫吹，飞声如雨。 金阙高寒，闲却一庭梅雨。 漫漫八表尘埃梦，把文章、洗空千古。 精神一似，风裳水佩，兰皋蘅浦。 看万里、跳龙跃虎。 甚花娇英气，剑清尘妩。 憔悴江南，应念小窗贫女。 朱楼十二春无际，倚苍寒、青袖如故。 茶香酒熟，月明风细，试教歌舞。 忽忽东风又老，冷云吹晚阴。 疏帘下、茶鼎孤烟，断桥外、梅豆千林。 江南庾郎憔悴，睡未醒、病酒愁怎禁。 倚阑干、一扇凉风，看平地、落花如雪深。 千曲囊中古琴。 平泉金谷，不堪旧事重寻。 当日登临。 都化作、梦销沈。 元龙丘坟无恙，谁唤起，共论心。 哀歌怨吟。 问何似、啼鸟枝上音。 一健如仙，东湖烟柳，坐拥吟翁。 几许功名，百年身世，相见匆匆。 别来三度秋风。 怕看见、云间过鸿。 酒醒灯寒，更残月落，吾美楼中。 江村烟雨暗萧萧。 涨寒潮。 送春桡。 目断京尘，何日听鸾箫。 金雀觚棱千里外，指天际，碧云深，魂欲飘。 薰炉炷愁烟尽销。 酒孤斟、谁与招。 满怀情思，任吟笺、赋笔难描。 惆怅山风、吹梦老秋宵。 绿漾湖心波影阔，终待到，借垂杨、月半桥。 汀柳初黄。 送流车出陌，别酒浮觞。 乱山迷去路，空阁带馀香。 人渐远，意凄凉。 更暮雨淋浪。 悔不办，窄衫细马，两两交相。 春梁语燕犹双。 叹晓窗新月，独照刘郎。 寄笺频误约，临镜想慵妆。 知几梦，恼愁肠。 任更驻何妨。 但只怜，绿阴匝匝，过了韶光。 帘卷疏櫺，楼平危堞，几回笋玉凭阑。 觅花呼酒，更共理哀弹。 暖日柔风好景，行云绕、莺燕翩翻。 谁知道，冶游重到，已付解连环。 乘云，行处去，花深隔院，应恨春闲。 但紫骝嘶度，时望重关。 长恨江楼柳老，女郎腰、又负眠三。 东城路，一回一感，愁见月儿弯。 院落黄昏，残霞收尽廉纤雨。 天香富贵洛阳城，巧费春工作。 自笑平生吟苦。 写不尽、此花风度。 玉堂银烛，翠幄画阑，万红争妒。 那更深宵，寒光幻出清都府。 嫦娥跨影下人间，来按红鸾舞。 连夜杯行休驻。 生怕化、彩云飞去。 酒阑人静，月淡尘清，晓风轻露。 暮云沈、凄凄花陌，荒苔青润鸳甃。 娇红一捻不胜春，苦雨酸雨僝僽。 从别后。 但暗忆娉婷，几把垂杨蹂。 香销韩袖。 念莺燕悲吟，凤鸾仙去，空负摘花手。 铜铺掩，窥见文窗依旧。 筝琶尘暗弦绉。 欲圆春梦今犹未，怪得西飞太骤。 凝伫久。 拟待倩、鸿都羽客寻仙偶。 青衫湿透。 叹玉骨沈埋，芳魂缥缈，何处酹尊酒。 倚楼西、西风惊鬓，吹回尘思萧瑟。 碧桃花下骖鸾梦，十载雨沈云隔。 空自忆。 漫红蜡香笺，难写旧凄恻。 烟村水国。 欲闲却琴心，蠹残箧面，老尽看花客。 河桥侧。 曾试雕鞍玉勒。 如今已忘南北。 人间纵有垂杨在，欲挽一丝无力。 君莫拍。 浑不似、年时爱听酒边笛。 湘帘巷陌。 但斜照断烟，淡萤衰草，零落旧春色。 邯郸梦里武陵溪。 春色醉冥迷。 花压帽檐欹，谩赢得、红尘满衣。 青蛇飞起，黄龙喝住，才是酒醒时。 和露饮刀圭。 待月满、长空鹤归。 金陵故都最好，有朱楼迢递。 嗟倦客、又此凭高，槛外已少佳致。 更落尽梨花，飞尽杨花，春也成憔悴。 问青山、三国英雄，六朝奇伟。 麦甸葵丘，荒台败垒。 鹿豕衔枯荠。 正朝打孤城，寂寞斜阳影里。 听楼头、哀笳怨角，未把酒、愁心先醉。 渐夜深，月满秦淮，烟笼寒水。 凄凄惨惨，冷冷清清，灯火渡头市。 慨商女不知兴废。 隔江犹唱庭花，馀音亹亹。 伤心千古，泪痕如洗。 乌衣巷口青芜路，认依稀、王谢旧邻里。 临春结绮。 可怜红粉成灰，萧索白杨风起。 因思畴昔，铁索千寻，谩沈江底。 挥羽扇、障西尘，便好角巾私第。 清谈到底成何事。 回首新亭，风景今如此。 楚囚对泣何时已。 叹人间、今古真儿戏。 东风岁岁还来，吹入锺山，几重苍翠。 鼓鞞惊破霓裳，海棠亭北多风雨。 歌阑酒罢，玉啼金泣，此行良苦。 驼背模糊，马头匼匝，朝朝暮暮。 自都门燕别，龙艘锦缆，空载得、春归去。 目断东南半壁，怅长淮、已非吾土。 受降城下，草如霜白，凄凉酸楚。 粉阵红围，夜深人静，谁宾谁主。 对渔灯一点，羁愁一搦，谱琴中语。 潋滟湖光绿正肥。 苏堤十里柳丝垂。 轻便燕子低低舞，小巧莺儿恰恰啼。 花似锦，酒成池。 对花对酒两相宜。 水边莫话长安事，且请卿卿吃蛤蜊。 寒料峭，独立望长城。 木落萧萧天远大，□声羌管遏云行。 归客若为情。 樽酒尽，勒马问归程。 渐近芦沟桥畔路，野墙荒驿夕阳明。 长短几邮亭。 君去也，晓出蓟门西。 鲁酒千杯人不醉，臂鹰健卒马如飞。 回首隔天涯。 云黯黯，万里雪霏霏。 料得江南人到早，水边篱落忽横枝。 清兴少人知。 秋夜永，月影上阑干。 客枕梦回燕塞冷，角声吹彻五更寒。 无语翠眉攒。 天渐晚，把酒泪先弹。 塞北江南千万里，别君容易见君难。 何处是长安。 江北路，一望雪皑皑。 万里打围鹰隼急，六军刁斗去还来。 归客别金台。 江北酒，一饮动千杯。 客有黄金如粪土，薄情不肯赎奴回。 挥泪洒黄埃。 燕塞雪，片片大如拳。 蓟上酒楼喧鼓吹，帝城车马走骈阗。 羁馆独凄然。 燕塞月，缺了又还圆。 万里妾心愁更苦，十春和泪看婵娟。 何日是归年。 风渐软，暖气满天涯。 莫道穷阴春不透，今朝楼上见桃花。 花外碾香车。 围步帐，羯鼓杂琵琶。 压酒燕妓骑细马，秋千高挂彩绳斜。 知是阿谁家。 拖阴笼晚暝，商量清苦，阵阵打篷声。 分明都是泪，不道今宵，篷底有离人。 松涛摇睡，梦不稳、难湿巫云。 几点儿、泪痕跳响，休要醒时听。 销魂。 灯下无语，□泣梨花，掩重门夜永。 应是添、伤春滋味，中酒心情。 东风湖上香泥软，明日去、天色须晴。 相见也，洛阳沽酒旗亭。 相逢唤醒金华梦，吴尘暗斑吟发。 倚担评花，认旗沽酒，历历行歌奇迹。 吹香弄碧。 又坡柳风情，逋梅月色。 画鼓红船，满湖春水断桥客。 当时何限怪侣，甚花天月地，人被云隔。 却载苍烟，更招白鹭，一醉修江又别。 今回记得。 再折柳穿鱼，赏花催雪。 如此湖山，忍教人更说。 风声从臾，云意商量，连朝滕六迟疑。 茸帽貂裘，兔园准拟吟诗。 红炉旋添兽炭，办金船、羔酒熔脂。 问翦水，恁工夫犹未，还待何时。 休被梅花争白，好夸奇斗巧，早遍琼枝。 彩索金铃，佳人等塑狮儿。 怕寒绣帏慵起，梦梨云、说与春知。 莫误了，约王猷、船过剡溪。 霜楮刳皮，冰花擘茧，满腔絮湿湘帘。 抱瓮工夫，何须待吐吴蚕。 水香玉色难裁翦，更绣针、茸线休拈。 伴梅花，暗卷春风，斗帐孤眠。 篝熏鹊锦熊毡。 任粉融脂涴，犹怯痴寒。 我睡方浓，笑他欠此清缘。 揉来细软烘烘暖，尽何妨、挟纩装锦。 酒魂醒，半榻梨云，起坐诗禅。 晓寒慵揭珠帘，牡丹院落花开未。 玉栏干畔，柳丝一把，和风半倚。 国色微酣，天香乍染，扶春不起。 自真妃舞罢，谪仙赋后，繁华梦、如流水。 池馆家家芳事。 记当时、买栽无地。 争如一朵，幽人独对，水边竹际。 把酒花前，剩拚醉了，醒来还醉。 怕洛中、春色匆匆，又入杜鹃声里。 淡妆不扫蛾眉，为谁伫立羞明镜。 真妃解语，西施净洗，娉婷顾影。 薄露初匀，纤尘不染，移根玉井。 想飘然一叶，飕飕短发，中流卧、浮烟艇。 可惜瑶台路迥。 抱凄凉、月中难认。 相逢还是，冰壶浴罢，牙床酒醒。 步袜空留，舞裳微褪，粉残香冷。 望海山依约，时时梦想，素波千顷。 夜滴研朱，晨妆试酒，寒树偷分春艳。 赋冷吴江，一片试霜犹浅。 惊汉殿、绛点初凝，认隋苑、彩枝重翦。 问仙丹，炼熟何迟，少年色换已秋晚。 疏枝频撼暮雨，消得西风几度，舞衣吹断。 绿水荒沟，终是赋情人远。 空一似、零落桃花，又等闲、误他刘阮。 且留取，闲写幽情，石阑三四片。 占芳菲。 趁东风妩媚，重拂淡燕支。 青凤衔丹，琼奴试酒，惊换玉质冰姿。 甚春色、江南太早，有人怪、和雪杏花飞。 藓佩萧疏，茜裙零乱，山意霏霏。 空惹别愁无数，照珊瑚海影，冷月枯枝。 吴艳离魂，蜀妖浥泪，孤负多少心期。 岁寒事、无人共省，破丹雾、应有鹤归时。 可惜鲛绡碎翦，不寄相思。 小庭深。 有苍苔老树，风物似山林。 侵户清寒，捎池急雨，时听飞过啼禽。 扫荒径、残梅似雪，甚过了、人日更多阴。 压酒人家，试灯天气，相次登临。 犹记旧游亭馆，正垂杨引缕，嫩草抽簪。 罗带同心，泥金半臂，花畔低唱轻斟。 又争信、风流一别，念前事、空惹恨沈沈。 野服山筇醉赏，不似如今。 万珠悬碧。 想炎荒树密，□□□□。 恨绛娣、先整吴帆，政鬟翠逞娇，故林难别。 岁晚相逢，荐青子、独夸冰颊。 点红盐乱落，最是夜寒，酒醒时节。 霜槎猬芒冻裂。 把孤花细嚼，时咽芳冽。 断味惜、回涩馀甘，似重省家山，旧游风月。 崖蜜重尝，到了输他清绝。 更留人、绀丸半颗，素瓯泛雪。 蓝缸花半绽。 正西窗凄凄，断萤新雁。 别久逢稀，谩相看华发，共成销黯。 总是飘零，更休赋、梨花秋苑。 何况如今，离思难禁，俊才都减。 今日山高江浅。 又月落帆空，酒醒人远。 彩袖乌纱，解愁人、惟有断歌幽婉。 一信东风，再约看、红腮青眼。 只恐扁舟西去，苹花弄晚。 玉局歌残，金陵句绝，年年负却薰风。 西邻窈窕，独怜入户飞红。 前度绿阴载酒，枝头色比舞裙同。 何须拟，蜡珠作蒂，缃彩成丛。 谁在旧家殿阁，自太真仙去，扫地春空。 朱幡护取，如今应误花工。 颠倒绛英满径，想无车马到山中。 西风后，尚馀数点，还胜春浓。 明玉擎金，纤罗飘带，为君起舞回雪。 柔影参差，幽芳零乱，翠围腰瘦一捻。 岁华相误，记前度、湘皋怨别。 哀弦重听，都是凄凉，未须弹彻。 国香到此谁怜，烟冷沙昏，顿成愁绝。 花恼难禁，酒销欲尽，门外冰澌初结。 试招仙魄，怕今夜、瑶簪冻折。 携盘独出，空想咸阳，故宫落月。 卷帘翠湿，过几阵残寒，几番风雨。 问春住否。 但匆匆暗里，换将花去。 乱碧迷人，总是江南旧树。 谩凝伫。 念昔日采香，今更何许。 芳径携酒处。 又荫得青青，嫩苔无数。 故林晚步。 想参差渐满，野塘山路。 倦枕闲床，正好微曛院宇。 送凄楚。 怕凉声、又催秋暮。 趁酒梨花，催诗柳絮，一窗春怨。 疏疏过雨，洗尽满阶芳片。 数东风、二十四番，几番误了西园宴。 认小帘朱户，不如飞去，旧窠双燕。 曾见。 双蛾浅。 自别后，多应黛痕不展。 扑蝶花阴，怕看题诗团扇。 试凭他、流水寄情，潮红不到春更远。 但无聊、病酒厌厌，夜月荼縻院。 扫芳林。 几番风雨，匆匆老尽春禽。 渐薄润侵衣不断，嫩凉随扇初生。 晚窗自吟。 沈沈。 幽径芳寻。 暗霭苔香帘净，萧疏竹影庭深。 谩淡却蛾眉，晨妆慵扫，宝钗虫散，绣屏鸾破，当时暗水和云泛酒，空山留月听琴。 料如今。 门前数重翠阴。 层绿峨峨，纤琼皎皎，倒压波痕清浅。 过眼年华，动人幽意，相逢几番春换。 记唤酒寻芳处，盈盈褪妆晚。 已销黯。 况凄凉、近来离思，应忘却、明月夜深归辇。 荏苒一枝春，恨东风、人似天远。 纵有残花，洒征衣、铅泪都满。 但殷勤折取，自遣一襟幽怨。 泛孤艇、东皋过遍。 尚记当日，绿阴门掩。 屐齿莓阶，酒痕罗袖事何限。 欲寻前迹，空惆怅、成秋苑。 自约赏花人，别后总、风流云散。 水远。 怎知流水外，却是乱山尤远。 天涯梦短。 想忘了、绮疏雕槛。 望不尽、苒苒斜阳，抚乔木、年华将晚。 但数点红英，犹识西园凄婉。 马如龙。 马如龙。 飞过苏堤健斗风。 柳下系船青作缆，湖边荐酒碧为筒。 劝客新楼，鸣筝上酒，夜凉人爱秋深。 何似过、赏心佳处，依约湖阴。 东望寒光缥缈，烟水阔、短笛销沈。 阑干近，胜时种柳，清到如今。 凌波又成误约，自佩环飞去，暗想遗音。 重省江城倦客，醉拥秋衾。 谁家一掬红泪，孤雁远、湿逗罗襟。 石城晓，数声又递寒砧。 章台路。 西出重城几步。 秦楼晓、花气未明，一霎空濛洗高树。 行人半倚户。 飞去黄鹂自语。 秋千小，不系柳条，惟有轻阴约飞絮。 钿车暗相遇。 早拂拭红巾，初放鹦鹉。 闻歌犹是淋铃处。 掩面鸣筝，倚垆呼酒，东风重记旧眉妩。 报伊共歌舞。 西去。 屡回顾。 渐客舍荒凉，嘶马先驻。 玉关万里知何许。 但倦拥荒泽，瓜洲难渡。 将军垂老，望故国，夜寒苦。 秋云元自无心，那曾系得归心住。 阳关酒尽，灞桥人远，也须别去。 □□□□，□□□□，□□□□。 有哀雁声声，愁蛩切切，悄悄地、听人语。 回首琵琶旧恨，叹西风、□兴如许。 江左百年，风流云散，不堪重举。 怎得归来，樵歌互答，自相容与。 又何须□□，三五蟾光，重阳风雨。 去年走马章台路。 送酒无人，寂寞黄花雨。 又是重阳秋欲暮。 西风此恨谁分付。 无限归心归不去。 却梦佳人，约我花间住。 蓦地觉来无觅处。 雁声叫断潇湘浦。 阳关可是登高路。 算到底、不如归去。 时节近中秋，那更黄花雨。 酒病恹恹，羁愁缕缕。 且是没人分诉。 何似白云深，更向深深处。 镜寒香歇江城路，今度见春全懒。 断云过雨，花前歌扇，梅边酒盏。 离思相欺，万丝萦绕，一襟销黯。 但年光暗换，人生易感，西归水、南飞雁。 也拟与愁排遣。 奈江山、遮拦不断。 娇讹梦语，湿荧啼袖，迷心醉眼。 绣毂华茵，锦屏罗荐，何时拘管。 但良宵空有，亭亭霜月，作相思伴。 近重阳、偏多风雨，绝怜此日暄明。 问秋香浓未，待携客、出西城。 正自羁怀多感，怕荒台高处，更不胜情。 向尊前、又忆洒酒插花人。 只座上、已无老兵。 凄情。 浅醉还醒。 愁不肯、与诗平。 记长楸走马，雕弓ㄇ柳，前事休评。 紫萸一枝传赐，梦谁到、汉家陵。 尽乌纱、便随风去，要天知道，华发如此星星。 歌罢涕零。 昨夜佳人凭酒。 隔著罗衾厮守。 听彻五更钟，陡觉霜飞寒逗。 却又。 却又。 陪笑倩人温手。 春光才一半，春未老、谁肯放春归。 问买春价数，酒边商略，寻春巷陌，鞭影参差。 春无尽，春莺调巧舌，春燕垒香泥。 好趁春光，爱花惜柳，莫教春去，柳怨花悲。 春心犹未足，春帏暖，炉薰香透春衣。 说与重欢后约，春以为期。 记春雁回时，锦笺须寄，春山锁处，珠泪长垂。 多少愁风恨雨，惟有春知。 远远渔村鼓。 斜阳外、宾鸿三两飞度。 茅檐春小，白云隐几，青山当户。 骚翁底事飘蓬，浑忘却、耕徒钓侣。 何时寻、斗酒江鲈，悠悠千古坡赋。 风流种柳渊明，折腰五斗，身为名苦。 有秫田贰顷，菊松三迳，不如归去。 山灵休勒俗驾，容我卧、草堂深处。 问故园、怨鹤啼猿，今无恙否。 乳燕双飞，黄莺百啭，深深庭户。 海棠开遍，零乱一帘红雨。 绣帘低、卷起春风，香肩倦倚娇无语。 叹玉堂底事。 匆匆聚散，又江南旅。 春暮。 人何处。 想歌馆睡浓，日高丈五。 旧迷未醒，莫负孤眠凤侣。 长安道、载酒寻芳，故园桃李还忆否。 早旧来、整过阑干，花下携春俎。 东风吹长嫩葆。 花坞穿青窈。 玉管新声，金铃颤响惊青鸟。 行乐莫草草。 春光闹。 鸳浴垂杨沼。 红娇小。 梳宫样、髻云钗凤斜倒。 酒边轻别，一枕相思到晓。 巫山难梦到。 愁觉。 一些心事谁表。 红纷绿闹东风透，暖得枳花香也。 雪柳拈金，玉梅铺粉，妆点春光无价。 鳌蓬如画。 簇万顷芙蕖，桂华相射。 艳冶逢迎，香尘满路飘兰麝。 人生行乐聊尔，况良辰美景，好天晴夜。 茧帖争先，芋郎卜巧，细说成都旧话。 传觞立马。 看翠阵珠围，歌朋舞社。 酒尽更阑，月在蒲萄架。 寿酒浮萸菊。 记年年、重阳嘉节，开尊华屋。 绿鬓朱颜春不改，彼美人兮如玉。 有锦绣、珠玑满腹。 户外红尘飞不到，受人间、倒大清闲福。 数花甲，才八六。 十分秋色呈新绿。 一簇儿、池馆亭台，左梅右竹。 柳下系船花下饮，不减西园金谷。 更桔外、安排棋局。 独立小桥明月夜，唤莺莺、低唱双飞曲。 有子也，万事足。 低唱芙蓉菊。 有吟翁、坐拥红娇，宴黄金屋。 恰则绂鳞三日后，灿灿晬盘珠玉。 不待梦、燕怀枫腹。 自是嫦娥分桂种，伴灵椿、千岁延清福。 回笑我，龟藏六。 归欤老圃锄春绿。 吾菟裘、三径荒苔，一庭瘦竹。 欲隐贫无山可买，聊尔徜徉盘谷。 更管甚、云台玉局。 紧闭柴门传语客，道主人、高枕南窗曲。 有酒蟹，此生足。 红娇翠溜歌喉急。 旧弦拨断新腔入。 往事水东流。 菱花晓带秋。 帏香双凤集。 清泪层绡湿。 残梦五更头。 酒醒依旧愁。 密炬瑶霞光颤酒。 翠柏红椒，细翦青丝韭。 且劝金樽千万寿。 年时芳梦休回首。 小雨轻寒风满袖，下却帘儿，莫道梅花瘦。 万点鹅黄春色透。 玉箫吹上江南柳。 恨巨灵、多事凿长江，消沈几英雄。 恨乌江亭长，天机轻泄，说与重瞳。 更恨南阳耕叟，撺掇紫髯翁。 一弹金陵土，战虎争龙。 杯酒凤凰台上，对石城流水，锺阜诸峰。 问六朝陵阙，何处是遗踪。 后庭花、更无留声，渺春潮、残照笛声中。 悲欢梦，芜城杨柳，几度春风。 千亩君封，新移就、美泉天禄。 形制古，椰樽嫌窄，瓠壶嫌俗。 爱酒步兵缘业重，平生所愿何时足。 再来生、竟堕此林中，充其腹。 秋入洞，鉴金筑。 春出户，跳珠玉。 想宜城九酝，叶光凝绿。 驴背夕阳同倒载，醉乡只在篔筜谷。 问东坡、何独饮松醪，还思肉。 回棹百花洲。 迢迢碧玉流。 听笛声、何处高楼。 如此江山无此客，虽有酒、奈何秋。 呼月出云头。 问渠能饮不。 笑人间、元自无愁。 可惜月翁呼不出，呼得出、载同游。 锦袍何处，向旧江、衰草寒芦萧瑟。 瀛馆神仙挥玉尘，唤醒诗酒魂魄。 走电飞红，惊涛触石，举目乾坤窄。 油然归去，短篷多载风月。 好在雨外云根，水边石上，鸥鹭盟重结。 见说西湖湖上路，香沁梅梢新雪。 驾白麒麟，鞭青鸾凤，次第孤山客。 吾今西啸，寄诗先与逋仙说。 小小黄花尔许愁。 楚事悠悠。 晋事悠悠。 荒芜三径渺中洲。 开几番秋。 落几番秋。 不是孤芳万古留。 餐亦堪羞。 采亦堪羞。 离骚赋罢酒新篘。 醒也风流。 醉也风流。 荒城落日西风，满街芳草无行路。 楼台羽化，萤飞故苑，蛩吟残础。 不减承平，半湖秋月，隔溪烟树。 慨江南风景，一朝如许，教人恨、王夷甫。 对酒强推愁去。 酒醒来、愁还如故。 青萍三尺，阴符一卷，土花尘蠹。 试问黄花，花知余否，沈吟无语。 拍阑干，空羡平沙落雁，沧波归鹭。 凤去台空，庭叶下、嫩寒初透。 人世上、几番风雨，几番重九。 列岫迢迢供远目，晴空荡荡容长袖。 把中年、怀抱更登台，秋知否。 天亦老，山应瘦。 时易失，欢难久。 到于今惟有，黄花依旧。 岁晚凄其诸葛恨，乾坤只可渊明酒。 忆坡头、老菊晚香寒，空搔首。 满簪霜雪，一帽尘埃，消几寒食。 手拈梨花，还是年时岑寂。 簌簌落红春似梦，萋萋柔绿愁如织。 怪东君、太匆匆，亦是人间行客。 问几度、五侯传烛，但回首东风，吹尽尘迹。 笑杜陵泪洒，金波如积。 对酒且宽愁意绪，题诗与寄真消息。 待归来，细温存、慰伊相忆。 湘水晓行无酒，楚乡客久思家。 空城暗柳老愁芽。 燕归才社后，人老尚天涯。 记得津头轻别，离觞愁听琵琶。 东风吹泪落鸥沙。 一番新雨重，飞不起杨花。 伤春情味酒频中。 困倚小屏风。 宝钗斜插，懒来梳洗，懒出帘栊。 云鬟䰀鬌娇无力，此醉不禁重。 分明彷佛，未央杨柳，太液芙蓉。 但病酒。 愁对清明时候。 不为吟诗应也瘦。 坐久衣痕皱。 曾约花间携手。 空忆洛阳耆旧。 道不相逢还却又。 海棠开厮句。 野树昏鸦归尽，素烟如练，低罩平芜。 断壁飞楼，红翠似有还无。 女墙矮、月笼粉雉，娃馆静、尘暗金铺。 问清都。 广寒仙子，别后何如。 愁予。 十年梦境，浅歌短酒，总是欢娱。 寂寞秦郎，不堪离镜照鸾孤。 记曲径、共携素手，向闲窗、频拈吟须。 怕西湖。 少年游伴，说著当初。 中酒情怀，怨春羞见桃花面。 王孙别去草萋萋，十里青如染。 不恨梨云梦远。 恨只恨、盟深交浅。 一般孤闷，两下相思，黄昏依黯。 楼依斜阳，翠鸾不到音书远。 绿窗空对绣鸳鸯，□缕凭谁翦。 知在新亭旧院。 杜鹃啼、东风意懒。 便归来后，也过清明，花飞春减。 翠袖笼香醒宿酒，银瓶汲水瀹新茶。 几处杜鹃啼暮雨，来禽空老一春花。 恨结眉峰。 两抹青浓。 不忺人、昨夜曾中酒，甚小蛮绿困，太真红醉，肯嫁东风。 无奈游丝堕蕊，尽日□逐花蓬。 把西园、斗草芳期阻，怕明朝微雨，庭莎翠滑，湿透莲弓。 眼波横秀。 乍睡起、茸窗倦绣。 甚脉脉、阑干凭晓，一握乱丝如柳。 最恼人、微雨悭晴，飞红满地春风骤。 记帕折香绡，簪敲凉玉，小约清明前后。 昨梦云何处，应只在，春城迷酒。 对溪桃羞语，海棠贪困，莺声唤醒愁仍旧。 劝花休瘦。 看钗盟再合，秋千小院同携手。 回文锦字，寄与知他信否。 酒力欺愁薄，轻红晕脸微。 双鸳谁袖出青闺。 剗袜步东西。 倦蝶栖香懒，雏莺调语低。 钗盟惟有烛花知。 半醉欲归时。 坐清昼。 记步幄行春，短亭呼酒。 怅湔裙香远，波痕尚依旧。 亦阑桥下桃花观，寒勒花枝瘦。 转回廊、古瓦生松，暗泉鸣甃。 山雨夜来骤。 便绿涨平堤，云横远岫。 细认沙头，还见有落红否。 杨花自趁东风去，空白鸳鸯首。 劝游人、莫把骄骢系柳。 藏莺院静，浮鸭池荒。 绿阴不减红芳。 高卧虚堂。 南风时送微凉。 游鞯践香未遍，怪青春、别我堂堂。 闲里好，有故书盈箧，新酒盈缸。 只怕吴霜侵鬓，叹春深铜雀，空老周郎。 弱絮沾泥，如今梦冷平康。 翻思旧游踪迹，认断云、低度横塘。 离恨满，甚月明、偏照小窗。 宝蜡夜笼花，不碍画楼，无限清景。 病叶分秋，翦愁桐金井。 银汉外、尘飞不到，暮云收、琉璃万顷。 弁山横翠，好倩西风，送上江心镜。 霓裳空楚楚，钧天旧梦难醒。 最忆婵娟，□钗钿香冷。 欲高跨、娇鸾归去，又还愁、乌啼酒醒。 独思前事，夜永谁问相如病。 略彴横溪曲。 映带短莎修竹。 傍岸谁家屋。 爱水护遥碧，林拥深绿。 呼布谷。 东里西邻才一簇。 社鼓初鸣春酒熟。 长衫方帽，翁醉扶黄犊。 断霞倦鹊，未晚先争宿。 门外月明三六六。 令巍巍、一段风流。 看情性、忒温柔。 记得河桥曾识面，雨凝晴、欲问还羞。 沈吟半晌，蝉敧舞鬓、莺涩歌喉。 到黄昏饮散，□虽未语，心已相留。 纱窗低转，红袖同携，随花归去秦楼。 酒力难禁花易软，聚眉峰、点点清愁。 瞋人笑语，朦胧娇眼，䰀鬌扶头。 醒来时、月转西厢，隔窗犹听箜篌。 晓星低射疏櫺，殢寒却枕还慵起。 炊烟逗屋，隔房人语，镫前行李。 霜滑平桥，雾迷衰草，时间流水。 怅雕鞍独拥，清寒满袖，入斜月、空山里。 谩把鞭梢暗指。 酒旗边、柴门又闭。 分水点墨，因风欲寄，梅花万里。 宝帐春慵，梦中肯信，有人憔悴。 待归来、别倚新腔，换却泪毫愁纸。 秋宵倦起，起来风露湿人衣。 休休未是早行时。 旋摘青蔬炊饭，暖酒就炉围。 值青山有意，且把诗题。 兴阑便归，忽邂逅、故人期。 道是游山正叔，消息曾知。 茶烟午灶，听击棹、歌声笑语迟。 云霭散、皓月呈辉。 自笑生身，历事以来，垂六十年。 今浮沈闾里，半非识面，交游朋友，各已华颠。 富贵不来，少年已去，空见悠悠岁月迁。 虽然是，壮心一点，犹自依然。 新阳又长天边。 人指似山间诗酒仙。 算胸次崔嵬，不胜百榼，笔端枯槁，难足千篇。 隐几杖藜，相耕听诵，聊看诸郎相后先。 馀何事，但读书煮茗，日晏高眠。 濯沧浪，歌窈窕，云日弄微霁。 屏倚曾空，鹤去几何岁。 尚留洞草芊青，岩花重碧，游泳处、露中风袂。 木兰舣。 亭外冉冉斜阳，杯行尚联断。 独凭危阑，解渴漱寒水。 少须酒力还低，茶香不断，清与处、月明川底。 浅帻分秋，凉尊试月，西风未雁犹蝉。 看芙蓉影里，绿鬓年年。 日上云帆压海，尘清玉马行天。 更烟楼凤举，风幕麟游，锦后珠前。 绿阴池馆如画，记晴春药径，雨晓芝田。 已办十年笑语，小聚云边。 舞称香围艳雪，歌迟酒落红船。 早群仙归去，柳掖花扶，似雾非烟。 寒窗月晴。 寒梢露明。 一痕归影灯青。 又分携短亭。 蘅皋佩云。 蒸溪酒春。 有谁勤说归程。 是峰头雁声。 平湖千顷浪花飞。 春后银鱼霜更肥。 菱叶饭，芦花衣。 酒酣载月忙呼归。 宫烟晓散春如雾。 参差护晴窗户。 柳色初分，饧香未冷，正是清明百五。 临流笑语。 映十二阑干，翠嚬红妒。 短帽轻鞍，倦游曾遍断桥路。 东风为谁媚妩。 岁华顿感慨，双鬓何许。 前度刘郎，三生杜牧，赢得征衫尘土。 心期暗数。 总寂寞当年，酒筹花谱。 付与春愁，小楼今夜雨。 翠裳微护冰肌，夜深暗泣瑶台露。 芳容淡泞，风神萧散，凌波晚步。 西子残妆，环儿初起，未须匀注。 看明珰素袜，相逢憔悴，当应被、西风误。 十里云愁雪妒。 抱凄凉、盼娇无语。 当时姐妹，朱颜楼褪酒，红衣按舞。 别浦重寻，旧盟唯有，一行鸥鹭。 伴玉颜月晓，盈盈冷艳，洗人间暑。 柳风微扇闲池阁，深林翠阴人静。 渐理琴丝，谁调金奏，凄咽流空清韵。 虹明雨润。 正乍集庭柯，凭阑新听。 午梦惊回，有人娇困酒初醒。 西轩晚凉又嫩。 向枝头占得，银露千顷。 蜕翦花轻，羽翻纸薄，老去易惊秋信。 残声送暝。 恨秦树斜阳，暗催光景。 淡月疏桐，半窗留鬓影。 收帆渡口。 认远岸夜篝，松炬如昼。 还见沙痕雪涨，水纹霜后。 秦宫梦到无肠断，望明河、月斜疏柳。 琐窗相对，茶边犹记，眼波频溜。 渐嫩菊、初篘绿酒。 叹风味尊前，潇洒如旧。 几度金橙香雾，玉盘纤手。 清愁小醉凄凉里，拼今生、容易消瘦。 草心春浅，年年相忆，看灯时候。 冰片熔肌，水沈换骨，蜿蜒梦断瑶岛。 翦碎腥云，杵匀枯沫，妙手制成翻巧。 金篝候火，无似有、微薰初好。 帘影垂风不动，屏深护春宜小。 残梅舞红褪了。 佩珠寒、满怀清峭。 几度酒馀重省，旧愁多少。 荀令风流未减，怎奈向飘零赋情老。 待寄相思，仙山路杳。 瀛峤浮烟，沧波挂月，潜虬睡起清晓。 万里槎程，一番花信，付与露薇冰脑。 纤云渐暖，凝翠席、氤氲不了。 银叶重调火活。 珠帘日垂风悄。 螺屏酒醒梦好。 绣罗帱、依旧痕少。 几度试拈心字，暗惊芳抱。 隐约仙舟路杳。 谩佩影玲珑护娇小。 素手金篝，春情未老。 蕊仙群拥宸游，素肌似怯波心冷。 霜裳缟夜，冰壶凝露，红尘洗尽。 弄玉轻盈，飞琼绰约，淡妆临镜。 更多情、一片碧云不掩，笼娇面、回清影。 菱唱数声乍听。 载名娃、藕丝萦艇。 雪鸥沙鹭，夜来同梦，晓风吹醒。 酒量全消，粉痕微渍，色明香莹。 问此花，盖贮瑶池，应未许、繁红并。 露华洗尽凡妆，玉妃来侍瑶池宴。 风裳水佩，冰肌雪艳，清凉不汗。 解语情多，凌波步稳，酒容易散。 想温泉浴罢，天然真态，浑疑是、宫妆浅。 暗想凄愁别岸。 粉痕消、香腮凝汗。 雪空冰冷，此情唯许，鹭知鸥见。 羽扇微摇，翠帷低拥，清凉庭院。 待夜深，月上阑干，更邀取、姮娥伴。 歌咽翠眉低。 湖船客、尊酒谩重携。 正断续斋钟，高峰南北，飘零野褐，太乙东西。 凄凉处，翠连松九里，僧马溅障泥。 葛岭楼台，梦随烟散，吴山宫阙，恨与云霁。 灵峰飞来久，飞不去，有落日断猿啼。 无限风荷废港，露柳荒畦。 岳公英骨，麒麟旧冢，坡仙吟魄，莺燕长堤。 欲吊梅花无句，素壁慵题。 汉家糜粟诏，将不醉、饱生灵。 便收拾银瓶，当垆人去，春歇旗亭。 渊明权停种秫，遍人间，暂学屈原醒。 天子宜呼李白，妇人却笑刘伶。 提葫芦更有谁听。 爱酒已无星。 想难变春江，蒲桃酿绿，空想芳馨。 温存鸬鹚鹦鹉，且茶瓯淡对晚山青。 但结秋风鱼梦，赐酺依旧沈冥。 雁屿晴岚薄。 倚层屏、千树高低，粉纤红弱。 云隘东风藏不尽，吹艳生香万壑。 又散入、汀蘅洲药。 扰扰匆匆尘土面，看歌莺、舞燕逢春乐。 人共物，知谁错。 宝钗楼上围帘幕。 小婵娟、双调弹筝，半霄鸾鹤。 我辈中人无此分，琴思诗情当却。 也胜似、愁横眉角。 芳景三分才过二，便绿阴、门巷杨花落。 沽斗酒，且同酌。 深阁帘垂绣。 记家人、软语灯边，笑涡红透。 万叠城头哀怨角，吹落霜花满袖。 影厮伴、东奔西走。 望断乡关知何处，羡寒鸦、到著黄昏后。 一点点，归杨柳。 相看只有山如旧。 叹浮云、本是无心，也成苍狗。 明日枯荷包冷饭，又过前头小阜。 趁未发、且尝村酒。 醉探枵囊毛锥在，问邻翁、要写牛经否。 翁不应，但摇手。 笙月凉边，翠翘双舞，寿仙曲破。 更听得艳拍流星，慢唱寿词初了，群唱莲歌。 主翁楼上披鹤氅，展一笑、微微红透涡。 襟怀好，纵炎官驻伞，长是春和。 千年鼻祖事业，记曾趁雷声飞快梭。 但也曾三径，抚松采菊，随分吟哦。 富贵云浮，荣华风过，淡处还他滋味多。 休辞饮，有碧荷贮酒，深似金荷。 游丝纤弱。 谩著意绊春，春难凭托。 水暖成纹，云晴生影，双燕又窥帘幕。 露添牡丹新艳，风摆秋千闲索。 对此景，动高歌一曲，何妨行乐。 行乐。 春正好，无奈绿窗，孤负敲棋约。 锦屋调笙，银瓶索酒，争奈也曾迷著。 自从发凋心倦，常倚钩阑斜角。 翠深处，看悠悠几点，杨花飞落。 燕卷情丝，蜂黏落絮，天教绾住闲愁。 闲里清明，匆匆粉涩红羞。 灯摇缥晕茸窗冷，语未阑、蛾影分收。 好伤情，春也难留，人也难留。 芳尘满目悠悠。 问萦云佩响，还绕谁楼。 别酒才斟，从前心事都休。 飞莺纵有风吹转，奈旧家、苑已成秋。 莫思量，杨柳湾西，且棹吟舟。 一掬乡心，付杳杳、露莎烟苇。 来相伴、凄然客影，谢他穷鬼。 新绿旧红春又老，少玄老白人生几。 况无情、世故荡摩中，凋英伟。 词场笔，行群蚁。 战场胄，藏群虮。 问何如清昼，倚藤凭棐。 流水青山屋上下，束书壶酒船头尾。 任垂涎、斗大印黄金，狂周顗。 翠吟悄。 似有人黄裳，孤伫埃表。 渐老侵芳岁，识君恨不早。 料应陶令吟魂在，凝此秋香妙。 傲霜姿，尚想前身，倚窗馀傲。 回首醉年少。 控骏马蓉边，红亸茸帽。 淡泊东篱，有谁肯、梦飞到。 正襟三诵悠然句，聊遣花微笑。 酒休赊，醒眼看花正好。 世间何处，最难忘杯酒。 惟是停云想亲友。 此时无一盏，千种离愁，西风外，长伴枯荷衰柳。 去年深夜语，倾倒书□，窗烛心悬小红豆。 记得到门时，雨正萧萧，嗟今雨、此情非旧。 待与子、相期采黄花，又未卜重阳，果能晴否。 枝枝叶叶，受东风调弄。 便是鸾穿也微动。 自鹅黄千缕，数到飞绵，闲无事，谁管将春迎送。 轻柔心性在，教得游人，酒舞花吟姿狂纵。 更谁家鸾镜里，贪学纤蛾，移来傍、妆楼新种。 总不道、江头锁清愁，正雨渺烟茫，翠阴如梦。 一片春愁待酒浇。 江上舟摇。 楼上帘招。 秋娘度与泰娘娇。 风又飘飘。 雨又萧萧。 何日归家洗客袍。 银字笙调。 心字香烧。 流光容易把人抛。 红了樱桃。 绿了芭蕉。 云褰翠幕。 满天星碎珠迸索。 孤蟾阑外，照我看看过转角。 酒醒寒砧正作。 待眠来、梦魂怕恶。 枕屏那更，画了平洲断雁落。 去年云掩冰轮皎。 喜今岁、微阴俱扫。 乾坤一片玉琉璃，怎算得、清光多少。 无歌无酒痴顽老。 对愁影、翻嫌分晓。 天公元不负中秋，我自把、中秋误了。 绀露浓。 映素空。 楼观峭玲珑。 粉冻霁英，冷光摇荡古青松。 半规黄昏淡月，梅气山影溟濛。 有丽人、步依修竹，萧然态若游龙。 绡袂微皱水溶溶。 仙茎清瀣，净洗斜红。 劝我浮香桂酒，环佩暗解，声飞芳霭中。 弄春弱柳垂丝，慢按翠舞娇童。 醉不知何处，惊翦翦、凄紧霜风。 梦醒寻痕访踪。 但留残星挂穹。 梅花未老，翠羽双吟，一片晓峰。 甚矣君狂矣。 想胸中、些儿磊磈，酒浇不去。 据我看来何所似，一似韩家五鬼。 又一似、杨家风子。 怪鸟啾啾鸣未了，被天公、捉住樊笼里。 这一错，铁难铸。 濯溪雨涨荆溪水。 送君归、斩蛟桥外，水光清处。 世上恨无楼百尺，装着许多俊气。 做弄得、栖栖如此。 临别赠言朋友事，有殷勤、六字君听取。 节饮食，慎言语。 昔裴晋公，生甲辰岁，秉唐相钧。 向东都治第，才娱老眼，北门建节，又绊闲身。 燠馆花浓，凉台月淡，不记弓刀千骑尘。 谁堪羡，羡南塘居士，做散仙人。 南塘水向晴云。 三百树凤洲杨柳春。 有绿衣奏曲，金斜小雁，彩衣劝酒，玉跪双麟。 前后同年，逸劳异趣，中立翻成雌甲辰。 斯言也，是梅花说与，竹里山民。 柳湖载酒，梅墅赊棋，东风袖里寒色。 转眼翠笼池阁，含樱荐莺食。 匆匆过、春是客。 弄细雨、昼阴生寂。 似琼花、谪下红裳，再返仙籍。 无限倚阑愁，梦断云箫，鹊叫度青壁。 漫有戏龙盘□，盈盈住花宅。 骄骢马、嘶巷陌。 户半掩、堕鞭无迹。 但追想，白苎裁缝，灯下初识。 芙蓉城伴侣。 乍卸却单衣，茜罗重护。 傍水开时，细看来、浑似阮郎前度。 记得小楼，听一夜，江南春雨。 梦醒箫声，流水青苹，旧游何许。 谁翦层芳深贮。 便洗尽长安，半面尘土。 绝似桃根，带笑痕来伴，柳枝娇舞。 莫是孤村，试与问、酒家何处。 曾醉梢头双果，园林未暑。 断碧分山，空帘剩月，故人天外。 香留酒殢。 蝴蝶一生花里。 想如今、醉魂未醒，夜台梦语秋声碎。 自中仙去后，词笺赋笔，便无清致。 都是。 凄凉意。 怅玉笥埋云，锦袍归水。 形容憔悴。 料应也、孤吟山鬼。 那知人、弹折素弦，黄金铸出相思泪。 但柳枝、门掩枯阴，候蛩愁暗苇。 记开帘过酒，隔水悬灯，款语梅边。 未了清游兴，又飘然独去，何处山川。 淡风暗收榆荚，吹下沈郎钱。 叹客里光阴，消磨艳冶，都在尊前。 留连。 殢人处，是镜曲窥莺，兰阜围泉。 醉拂珊瑚树，写百年幽恨，分付吟笺。 故乡几回飞梦，江雨夜凉船。 纵忘却归期，千山未必无杜鹃。 薛涛笺上相思字，重开又还重折。 载酒船空，眠波柳老，一缕离痕难折。 虚沙动月。 叹千里悲歌，唾壶敲缺。 却说巴山，此时怀抱那时节。 寒香深处话别。 病来浑瘦损，懒赋情切。 太白闲云，新丰旧雨，多少英游消歇。 回潮似咽。 送一点秋心，故人天末。 江影沈沈，露凉鸥梦阔。 倚阑干。 问绿华何事，偷饵九还丹。 浣锦溪边，餐霞竹里，翠袖不倚天寒。 照芳树、晴光泛晓，护么凤、无处认冰颜。 露洗春腴，风摇醉魄，听笛江南。 树挂珊瑚冷月，叹玉奴妆褪，仙掾诗悭。 谩觅花云，不同梨梦，推篷恍记孤山。 步夜雪、前村问酒，几消凝、把做杏花看。 得似古桃流水，不到人间。 万里飞霜，千林落木，寒艳不招春妒。 枫冷吴江，独客又吟愁句。 正船舣、流水孤村，似花绕、斜阳归路。 甚荒沟、一片凄凉，载情不去载愁去。 长安谁问倦旅。 羞见衰颜借酒，飘零如许。 谩倚新妆，不入洛阳花谱。 为回风、起舞尊前，尽化作、断霞千缕。 记阴阴、绿遍江南，夜窗听暗雨。 风雨不来，深院悄、清事正满东篱。 杖藜重到，秋气冉冉吹衣。 瘦碧飘萧摇露便，腻黄秀野拂霜枝。 忆芳时。 翠微唤酒，江雁初飞。 湘潭无人吊楚，叹落英自采，谁寄相思。 淡泊生涯，聊伴老圃斜晖。 寒香应遍故里，想鹤怨山空犹未归。 归何晚，问径松不语，只有花知。 带雨春潮。 人不渡、沙外晓色迨遥。 自横深静，谁见隔柳停桡。 知我知鱼未是乐，转篷闲趁白鸥招。 任风飘。 夜来酒醒，何处江皋。 泛宅浮家更好，度菰蒲影里，濯足吹箫。 坐阅千帆，空竞万里波涛。 他年五湖访隐，第一是吴淞第四桥。 玄真子、共游烟水，人月俱高。 黄昏片月。 似碎阴满地，还更清绝。 枝北枝南，疑有疑无，几度背灯难折。 依稀倩女离魂处，缓步出、前村时节。 看夜深、竹外横斜，应妒过云明灭。 窥镜蛾眉淡抹。 为容不在貌，独抱孤洁。 莫是花光，描取春痕，不怕丽谯吹彻。 还惊海上然犀去，照水底、珊瑚如活。 做弄得、酒醒天寒，空对一庭香雪。 小窗晴碧飐帘波。 昼影舞飞梭。 惜春休问花多少，柳成阴、春已无多。 金字初寻小扇，铢衣早试轻罗。 园林未肯受清和。 人醉牡丹坡。 啸歌且尽平生事，问东风、毕竟如何。 燕子寻常巷陌，酒边莫唱西河。 旧家池沼。 寻芳处、从教飞燕频绕。 一湾柳护水房春，看镜鸾窥晓。 晕宿酒、双蛾淡扫。 罗襦飘带腰围小。 尽醉方归去，又暗约明朝斗草。 谁解先到。 心绪乱若晴丝，那回游处，坠红争恋残照。 近来心事渐无多，尚被莺声恼。 便白发、如今纵少。 情怀不似前时好。 谩伫立、东风外，愁极还醒，背花一笑。 竹多尘自扫。 幽通径曲，禅房深窈。 空翠吹衣，坐对闲云舒啸。 寒木犹悬故叶，又过了、一番残照。 经院悄。 诗梦正迷，独怜衰草。 幽趣尽属闲僧，浑未识人间，落花啼鸟。 呼酒凭高，莫问四愁三笑。 可惜秦山晋水，甚却向、此时登眺。 清趣少。 那更好游人老。 锦香缭绕地，深灯挂壁，帘影浪花斜。 酒船归去后，转首河桥，那处认纹纱。 重盟镜约，还记得、前度秦嘉。 惟只有、叶题堪寄，流不到天涯。 惊嗟。 十年心事，几曲阑干，想萧娘声价。 闲过了、黄昏时候，疏柳啼鸦。 浦潮夜涌平沙白，问断鸿、知落谁家。 书又远，空江片月芦花。 坐清昼。 正冶思萦花，馀酲倦酒。 甚采芳人老，芳心尚如旧。 消魂忍说铜驼事，不是因春瘦。 向西园，竹扫颓垣，蔓萝荒甃。 风雨夜来骤。 叹歌冷莺帘，恨凝蛾岫。 愁到今年，多似去年否。 旧情懒听山阳笛，目极空搔首。 我何堪，老却江潭汉柳。 郎吟未了西湖酒，惊心又歌南浦。 折柳官桥，呼船野渡，还听垂虹风雨。 漂流最苦。 况如此江山，此时情绪。 怕有鸱夷，笑人何事载诗去。 荒台只今在否。 登临休望远，都是愁处。 暗草埋沙，明波洗月，谁念天涯羁旅。 荷阴未暑。 快料理归程，再盟鸥鹭。 只恐空山，近来无杜宇。 蟾窟研霜，蜂房点蜡，一枝曾伴凉宵。 清气初生，丹心未折，浓艳到此都消。 避风归去，贮金屋、妆成汉娇。 栗肌微润，和露吹香，直与秋高。 小山旧隐重招。 记得相逢，古道迢遥。 把酒长歌，插花短舞，谁在水国吹箫。 馀音何处，看万里、星河动摇。 广庭人散，月淡天心，鹤下银桥。 望涓涓、一水隐芙蓉，几被暮云遮。 正凭高送目，西风断雁，残月平沙。 未觉丹枫尽老，摇落已堪嗟。 无避秋声处，愁满天涯。 一自盟鸥别后，甚酒瓢诗锦，轻误年华。 料荷衣初暖，不忍负烟霞。 记前度翦灯一笑，再相逢、知在那人家。 空山远，白云休赠，只赠梅花。 隐市山林，傍家池馆，顿成佳趣。 是几番临水看云，就树揽香，诗满阑干横处。 翠径小车行花影，听一片春声人笑语。 深庭宇。 对清昼渐长，闲教鹦鹉。 芳情缓寻细数。 爱碧草平烟红自雨。 任燕来莺去，香凝翠暖，歌酒清时钟鼓。 二十四帘冰壶里，有谁在箫台犹醉舞。 吹笙侣。 倚高寒、半天风露。 水西船，山北酒，多为买春去。 事与云消，飞过旧时雨。 谩留一掬相思，待题红叶，奈红叶、更无题处。 正延伫。 乱花浑不知名，娇小未成语。 短棹轻装，逢迎段桥路。 那知杨柳风流，柳犹如此，更休道、少年张绪。 一枝凉玉敧路尘。 下瑶台、疑是梦云。 怕趁取、西风去，被何人、拈住皱裙。 温柔只在秋波里，这些儿、真个动心。 再同饮、花前酒，莫都忘、今夜夜深。 记当年、紫曲戏分花，帘影最深深。 听惺忪语笑，香寻古字，谱掐新声。 散尽黄金歌舞，那处著春情。 梦醒方知梦，梦岂无凭。 几点别馀清泪，尽化作妆楼，断雨残云。 指梢头旧恨，豆蔻结愁心。 都休问、北来南去，但依依、同是可怜人。 还飘泊，何时尊酒，却说如今。 蕊香不恋琵琶结。 舞衣折损藏花蝶。 春梦未堪凭。 几时春梦真。 愁把残更数。 泪落灯前雨。 歌酒可曾忺。 情怀似去年。 过千岩万壑古蓬莱，招隐竟忘还。 想乾坤清气，霏霏冉冉，却在阑干。 洞户来时不锁，归水映花关。 只可自怡悦，持寄应难。 狂客如今何处，甚酒船去后，烟水空寒。 正黄尘没马，林下一身闲。 几消凝、此图谁画，细看来、元不是终南。 无心好、休教出岫，只在深山。 晴光转树，晓气分岚，何人野渡横舟。 断柳枯蝉，凉意正满西州。 匆匆载花载酒，便无情、也自风流。 芳昼短，奈不堪深夜，秉烛来游。 谁识山中朝暮，向白云一笑，今古无愁。 散发吟商，此兴万里悠悠。 清狂未应似我，倚高寒、隔水呼鸥。 须待月，冼多清、都付与秋。 舣孤篷。 正丛篁护碧，流水曲池通。 伛偻穿岩，纡盘寻径，忽见倒影凌空。 拥一片、花阴无地，细看来、犹带古春风。 胜事园林，旧家陶谢，诗酒相逢。 眼底烟霞无数，料神仙即我，何处崆峒。 清气分来，生香不断，洞户自有云封。 认奇字、摩挲峭石，聚万景、只在此山中。 人倚虚阑唤鹤，月白千峰。 水痕吹杏雨，正人在、隔江船。 看燕集春芜，渔栖暗竹，湿影浮烟。 馀寒尚犹恋柳，怕东风、未肯擘晴绵。 愁重迟教醉醒，梦长催得诗圆。 楼前。 笑语当年。 情款密、思留连。 记白月依弦，青天堕酒，衮衮山川。 垂髫至今在否，倚飞台、谁掷买花钱。 不是寻春较晚，都缘听得啼鹃。 空山弹古瑟，掬长流、洗耳复谁听。 倚阑干不语，江潭树老，风挟波鸣。 愁里不须啼鴂，花落石床平。 岁月鸥前梦，耿耿离情。 记得相逢竹外，看词源倒泻，一雪尘缨。 笑匆匆呼酒，飞雨夜行舟。 又天涯、零落如此，掩闲门、得似晋人清。 相思恨，趁杨花去，错到长亭。 分明柳上春风眼，曾看少年人老。 雁拂沙黄，天垂海白，野艇谁家昏晓。 惊心梦觉。 谩慷慨悲歌，赋归不早。 想得相如，此时终是倦游了。 经行几度怨别，酒痕消未尽，空被花恼。 茂苑重来，竹溪深隐，还胜飘零多少。 羁怀顿扫。 尚识得妆楼，那回苏小。 寄语盟鸥，问春何处好。 秋水涓涓。 人正远、鱼雁待拂吟笺。 也知游意，多在第二桥边。 花底鸳鸯深处影，柳阴淡隔里湖船。 路绵绵。 梦吹旧笛，如此山川。 平生几谢屐，任放歌自得，直上风烟。 峭壁谁家，长啸竟落松前。 十年孤剑万里，又何似、畦分抱瓮泉。 山中酒，且醉餐石髓，白眼青天。 好游人老，秋鬓芦花共色。 征衣犹恋去年客。 古道依然黄叶。 谁家萧瑟。 自笑我、如何是得。 酒楼仍在，流落天涯醉白。 孤城寒树美人隔。 烟水此程应远，须寻梅驿。 又渐数、花风第一。 锁香亭榭。 花艳烘春曾卜夜。 空想芳游。 不到秋凉不信愁。 酒迟歌缓。 月色平分窗一半。 谁伴孤吟。 手擘黄花碎却心。 柳未三眠，风才一讯。 催人步屧吹笙径。 可曾中酒似当时，如今却是看花病。 老愿春迟，愁嫌昼静。 秋千院落寒犹剩。 卷帘休问海棠开，相传燕子归来近。 仙子锄云亲手种。 春闹枝头，消得微霜冻。 可是东风吹不动。 金铃悬网珊瑚重。 社燕盟鸥诗酒共。 未足游情，刚把斜阳送。 今夜定应归去梦。 青苹流水箫声弄。 行歌趁月，唤酒延秋，多买莺莺笑。 蕊枝娇小。 浑无奈、一掬醉乡怀抱。 筹花斗草。 几曾放、好春闲了。 芳意阑，可惜香心，一夜酸风扫。 海上仙山缥缈。 问玉环何事，苦无分晓。 旧愁空杳。 蓝桥路、深掩半庭斜照。 馀情暗恼。 都缘是、那时年少。 惊梦回、懒说相思，毕竟如今老。 楚竹闲挑。 千日酒、乐意稍稍渔樵。 那回轻散，飞梦便觉迢遥。 似隔芙蓉无路到，如何共此可怜宵。 旧愁消。 故人念我，来问寂寥。 登临试开笑口，看垂垂短发，破帽休飘。 款语微吟，清气顿扫花妖。 明朝柳岸醉醒，又知在烟波第几桥。 怀人处，任满身风露，踏月吹箫。 香雾湿云环。 蕊佩珊珊。 酒醒微步晚波寒。 金鼎尚存丹已化，雪冷虚坛。 游冶未知还。 鹤怨空山。 潇湘无梦绕丛兰。 碧海茫茫归不去，却在人间。 葱倩满身云，酒晕浅融香颊。 水调数声娴雅，把芳心偷说。 风吹裙带下阶迟，惊散双蝴蝶。 佯拈花枝微笑，溜晴波一瞥。 新篁依约佩初摇。 老石润山腰。 逸人未必犹酣酒，正溪头、风雨潇潇。 砺齿犹随市隐，虚心肯受春招。 从教三径入渔樵。 对此觉尘消。 娟枝冷叶无多子，伴明窗、书卷诗瓢。 清过炎天梅蕊，淡欺雪里芭蕉。 □声短棹，柳色长条，无花但觉风香。 万境天开，逸兴纵我清狂。 白鸥更闲似我，趁平芜、飞过斜阳。 重叹息，却如何不□，梦里黄梁。 一自三高非旧，把诗囊酒具，千古凄凉。 近日烟波，乐事尽逐渔忙。 山横洞庭夜月，似潇湘、不似潇湘。 归未得，数清游、多在水乡。 二分春是雨，采香径、绿阴铺。 正私语晴蛙，于飞晚燕，闲掩纹疏。 流光惯欺病酒，问杨花、过了有花无。 啼鴂初闻院宇，钓船犹系菰蒲。 林逋。 树老山孤。 浑忘却、隐西湖。 叹扇底歌残，蕉间梦醒，难寄中吴。 秋痕尚悬鬓影，见莼丝、依旧也思鲈。 黏壁蜗涎几许，清风只在樵渔。 □□□□□溪流。 紧系篱边一叶舟。 沽酒去，闭门休。 从此清闲不属鸥。 □□□年酒半酣。 知鱼知我静中参。 峰六六，径三三。 此怀难与俗人谈。 万红梅里幽深处。 甚杖履、来何暮。 草带湘香穿水树。 尘留不住。 云留却住。 壶内藏今古。 独清懒入终南去。 有忙事、修花谱。 骑省不须重作赋。 园中成趣。 琴中得趣。 酒醒听风雨。 当年不信江湖老，如今岁华惊晚。 路改家迷，花空阴落，谁识重来刘阮。 殊乡顿远。 甚犹带羁怀，雁凄蛩怨。 梦里忘归，乱浦烟浪片帆转。 闭门休叹故苑。 杖藜游冶处，萧艾都遍。 雨色云西，晴光水北，一洗悠然心眼。 行行渐懒。 快料理幽寻，酒瓢诗卷。 赖有湖边，旧时鸥数点。 碧浮春盖，黄点秋旗，细芳泛月。 露委残钗，烟梳高髻曾戏折。 几度宿寄山房，□曲尘云屑。 香入蜂须，蜜房风味应别。 蒭酒浮汤，爱霏霏、粉黄清绝。 嫩苞新子，凭谁香歌五粒。 只怕东风吹尽，长萧萧黄发。 独鹤归来，满庭零乱金雪。 又是年时，杏红欲脸，柳绿初芽。 奈寻春步远，马嘶湖曲，卖花声过，人唱窗纱。 暖日晴烟，轻衣罗扇，看遍王孙七宝车。 谁知道，十年魂梦，风雨天涯。 休休何必伤嗟。 谩赢得、青青两鬓华。 且不知门外，桃花何代，不知江左，燕子谁家。 世事无情，天公有意，岁岁东风岁岁花。 拚一笑、且醒来杯酒，醉后杯茶。 斜阳江路柳青青。 传杯那放停。 上船不记送人行。 南风吹酒醒。 江曲曲，路萦萦。 月明潮水生。 送将残梦作浮萍。 角声何处城。 不看萸、把酒对名山，无帽厌西风。 渺四海故人，一尊今雨，万里长空。 宇宙此山此日，今夕几人同。 举世谁不醉，独属陶公。 当日白衣几许，漫凄其寄兴，落日篱东。 抚停云六合，借醉托孤踪。 □吊古、不须多感，□古人、那得共杯中。 拚酩酊，明年此会，谁此从容。 十月雪堂，将归临皋，二客从坡。 适薄暮得鱼，细鳞巨口，新霜脱叶，月步行歌。 有客无肴，有肴无酒，如此风清月白何。 归谋妇，得旧藏斗酒，重载婆娑。 登虬踞虎嵯峨。 更凭醉攀翻栖鹘窠。 曾岁月几何，江流断岸，山川非昔，夜啸扪萝。 孤鹤横江，羽衣入梦，应悟飞鸣昔我过。 开户视，但寂寥四顾，万顷烟波。 丹凤翔云表。 览德辉、翩然飞下，翠蓬仙岛。 银汉无声天似水，昨夜新凉多少。 听一曲、琼箫音渺。 千尺秦台凌空峻，见一双、翠羽先飞到。 披紫雾，揽瑶草。 风流别乘当英妙。 对江山、掀髯把酒，浩歌长啸。 绿发公候何足浼，自是无双才调。 况槐阴、青青天杪。 月殿姮娥云深处，近清秋、丹桂催开早。 斟绿醑，戴花帽。 浪迹烟霞，有酒千锺，有书五车。 任从来萧散，闲心似水，何堪妩媚，笑面如花。 濯发沧浪，放歌江海，肯被红尘半点遮。 谁知道，抱无名钜璞，重价难赊。 嘻嗟。 大泽龙蛇。 且蟠屈、深潜得计些。 看淋漓醉墨，神情自足，摩挲雄剑，肝胆无邪。 渭水烟蓑，营丘绣衮，出处何尝有异耶。 今何在，但素蟾东出，红日西斜。 东风捻就，腰儿纤细。 系的粉裙儿不起。 近来只惯掌中看，忍教在、烛花影里。 更阑应是，酒红微褪。 暗蹙损、眉儿娇翠。 夜深著两小鞋儿，靠那个、屏风立地。 残腊收寒，三阳初转，已换年华。 东君律管，迤逦到山家。 处处笙簧鼎沸，会佳宴、坐列仙娃。 花丛里，金炉满爇，龙麝烟斜。 此景转堪夸。 深意祝、寿山福海增加。 玉觥满泛，且莫厌流霞。 幸有迎春寿酒，银瓶浸、几朵梅花。 休辞醉，园林秀色，百草萌芽。 迟日融和，乍雨歇东郊，嫩草凝碧。 紫燕双飞，海棠相衬，妆点上林春色。 黯然望极。 因人天气浑无力。 又听得。 园苑，数声莺啭柳阴直。 当此暗想，故国繁华，俨然游人，依旧南陌。 院深沈、梨花乱落，那堪如练点衣白。 酒量顿宽洪量窄。 算此情景，除非殢酒狂欢，恣歌沈醉，有谁知得。 金屋无人夜剪缯。 宝钗翻作齿痕轻。 临行执手殷勤送，衬取萧郎两鬓青。 听嘱付，好看承。 千金不抵此时情。 明年宴罢琼林晚，酒面微红相映明。 五马南来。 一骑东驰，诏黄已催。 正寻幽择胜，闲边点检，吟风弄月，忙处徘徊。 玉井莲房，碧筒酒熟，趁得长年千岁杯。 杯浮处，正芒寒南极，色映三台。 明光殿北屏门，记御笔亲题名姓来。 看河东召入，韩侯归觐，通班玉笋。 稳上鸾台。 作汉元功，继唐八叶，绿鬓依然昼绣回。 安排了，待秋风先看，双桂联魁。 把酒西湖，问梅一笑，为谁试花。 有淡庵人品，精忠许国，文昌地位，清白传家。 鸾检封芝，麟符剖竹，立马嘶风催戍瓜。 从今好，听夜郎江上，谯鼓喧歈。 雌堂玉暖吴娃。 向燕寝香中早放衙。 但一麾十里，风清画戟，五溪六诏、云拥高牙。 褒玺疏荣，锋车趣召，万寿杯中色翠霞。 何须更，问武陵玉屑，勾漏丹砂。 欲上南楼寿。 记当年、祥占玉燕。 一阳生候。 今数书云犹七日，宫线未添刺绣。 便草就、寿词盈袖。 合捧金荷称鹤算，想华堂、剩醉眉春酒。 惭斐句，为觞侑。 功名八稚年方少。 自归来、陶庐蒋径，菊松为友。 轩筑易安栽花药，不坠家声五柳。 况满砌、芝兰争秀。 岁岁斑斓衣戏处，老人星、一点辉南斗。 顾对此，共长久。 九叶仙茅秀，旬浃一阳生。 中山瑞气和暖，融作玉壶春。 昨夜洪临跨鹤，翌早绿华骖凤，今日岳生申。 须信神仙侣，引从降蓬瀛。 文中虎，寿中鹤，酒中鲸。 一门盛事相继，桥梓奋鹏程。 应羡华堂燕处，许大规摹涵养，大器晚方成。 醒后宫花句，伫看赋琼林。 日暖唐宫绣，云绚鲁台观。 九叶仙茅方茂，瑞气霭中山。 逸老堂前戏彩，新抱玄孙弥月，红字写眉间。 八十庆公寿，添撇更成千。 寿中星，人中杰，酒中仙。 功名富贵，事业分付子孙贤。 赢得濠梁真乐，剩有陶园佳趣，杖屦日安闲。 第恐非熊兆，好事逼新年。 笑问鸥盟，所不同心，有如大江。 念渊明漫仕，虽轻斗粟，弦歌有得，难慕柴桑。 相业流芳，元枢新躅，拈作先生一瓣香。 长生酒，仗西风桂子，吹到河阳。 湘江。 笑绾铜章。 便好筑绵州六一堂。 看千年辽鹤，重归故里，一般明月，又上潇湘。 橐紫翻荷，官黄书诏，不待阴成蔽芾棠。 中书考，更侯封酂国，汤沐宁乡。 绿长阶蓂九。 近黄锺、薰晴爱日，渐添宫绣。 乾鹊檐头声声喜，催与东屏祝寿。 怪一点、星明南斗。 玉燕当年储瑞气，记垂弧、共醉蓬莱酒。 无杰语，为觞侑。 英风耿耿拿云手。 向青春、蟾宫已步，桂香盈袖。 却要诗书成曲糵，酝酿锦心绣口。 待匣里、青萍雷吼。 今日功名乘机会，笑谈间、首入英雄彀。 看父子，继蓝绶。 系酒船、夜入古江楼，浑莫辨西东。 叹从前眼底，一丁不识，四海曾空。 老去休休莫莫，谁识旧元龙。 尚解被襟去，赋大王雄。 回首演仙高处，问赤松无恙，舍子何从。 便不然学稼，犹有相牛翁。 小婆娑、东家故舍，也著侬、四下二之中。 芗州外溪风山月，鸥鹭盟同。 自笑生身，历事以来，垂六十年。 今浮湛闾里，半非识面，交游朋友，各色华颠。 富贵不来，少年已去，空见悠悠岁月迁。 虽然是，只壮心一点，犹自依然。 新阳又长天边。 人指似山间诗酒仙。 算胸次崔嵬，不胜百榼，笔端枯槁，难足千篇。 隐几杖藜，相耕听诵，聊看诸郎相后先。 馀何□，但读书煮茗，日晏高眠。 计江南、许多风景，繁华只在晴昼。 些儿淡沲冲融意，到处粘花著柳。 疏雨后。 更艳艳绵绵，泼眼浓如酒。 飞浮宇宙。 但借日浮香，随烟著物，巧笔画难就。 惆怅处，曾记苏堤携手。 十年惊觉回首。 苍埃霁景成阴晦，湖水湖烟依旧。 凝望久。 问燕燕莺莺，识此年华否。 长门别有。 脉脉断肠人，柔情荡漾，长是为伊瘦。 问南楼月色，十载相疏，何似今宵。 旧雨菰蒲国，想波光雁影，远撼沅潇。 拟苏堤上杨柳，烟碧为谁摇。 叹庾扇尘深，胡床梦浅，翠减香销。 迢迢。 谩回首，记酹酒江山，曾共金镳。 暮色沈西垒，几狂朋来往，舟叶招招。 浩歌拍手归去，风月两长桥。 算此会何时，刘郎去后多嫩桃。 薄薄罗衣乍暖，红入酒痕潮面。 絮花舞倦带娇眼。 昨夜平堤水浅。 故人信断风筝线。 误归燕。 梦魂不怕山路远。 无奈棋声隔院。 湖光冷浸玻璃，荡一饷薰风，小舟如叶。 藕花十丈，云梳雾洗，翠娇红怯。 壶觞围坐处，正酒醁吹波红映颊。 尚记得、玉臂生凉，不放汗香轻浃。 殢人小摘墙榴，为碎掐猩红，细认裙褶。 旧游如梦，新愁似织，泪珠盈睫。 秋娘风味在，怎得对银釭生笑靥。 消瘦沈约诗腰，彷佛堪捻。 开遍寒梅萼。 正东皇、排酥砌玉，幻成楼阁。 十万琼琚仙女队，来趁春光游乐。 向醉里、玉簪轻落。 零乱不知何处去，甚人间、一夜东风恶。 吹起在，画檐角。 参差向晓森如削。 似吴姬、妆残粉指，向人垂著。 好似西园春笋瘦，红锦䙀儿乍剥。 且莫遣、儿童敲却。 拟办羔儿香瓮酒，唤刘叉、来醉尊前约。 吟好句，再描摸。 津鼓匆匆，犹记得、故人相送。 春江上、鸟啼花影，马嘶香鞚。 情逐阳关金缕断，泪和杨柳春丝重。 算别来、几度月明时，相思梦。 山万垒，愁眉耸。 春一点，归心动。 问风俦月侣，有谁游从。 百里家山明日到，一尊芳酒今宵共。 任楼头、吹尽五更风，梅花弄。 蔷薇开欲谢，峭寒渐少，轩槛俯晴沙。 先来愁未了，又听一声，新阕落渔家。 徘徊伫立，似玉笛、三弄昭华。 春昼长、暗怀谁写，戏墨乱翻鸦。 吁嗟。 诗情犹隽，酒兴偏豪，记南楼月下。 曾共乐、沈烟绮席，烛影窗纱。 秾香秀色知何处，甚忘却、堤柳汀葭。 空惆怅，无人共采苹花。 冷逼疏帘，浑不似、今春寂寞。 风雨横，赏心欢事，总如云薄。 柳眼花须空点缀，莺情蝶思应萧索。 但绕庭、流水碧潺潺，车音邈。 怀往事，孤素约。 酒未饮，愁先觉。 甚中年滋味，共谁商略。 芳草易添闲客恨，垂杨难系行人脚。 谩几回、吟遍夕阳红，阑干角。 十幅归帆风力满。 记得来时，买酒朱桥畔。 远树平芜空目断。 乱山惟见斜阳半。 谁把新声翻玉管。 吹过沧洲，多少伤春怨。 已是客怀如絮乱。 画楼人更回头看。 朱楼曾记回娇盼。 满坐春风转。 红潮生面酒微醺。 一曲清歌留往、半窗云。 大都咫尺无消息。 望断青鸾翼。 夜长香短烛花红。 多少思量只在、雨声中。 宫鸟西飞，杨花北去，春风飘向伊谁。 盈盈小小，轻薄不堪肥。 天付风流到骨，消不尽、流落青池。 谁知道，踏歌朝暮，痴绝待渠归。 愔愔，春似酒，日痕生绀，裙色明漪。 笑东家西沼，到处依依。 同是东风种得，独无据，飘泊年时。 青梅落，水光帘影，小翠立横枝。 一翦晴波娇欲溜。 绿怨红愁，长为春风瘦。 舞罢金杯眉黛皱。 背人倦倚晴窗绣。 脸晕潮生微带酒。 催唱新词，不应频摇手。 闲把琶调未就。 羞郎却又垂红袖。 柳丝曳绿，正豆雨初晴，水天朱夏。 石榴绽也。 看猩红万点，倚亭敧榭。 锁闼深中，料想酒阑歌罢。 日将下。 是那处藕花，香胜沈麝。 窗外风竹打。 似戛玉敲金，送声潇洒。 共观古画。 唤石鼎烹茶，细商幽话。 宝鸭烟消，天外新蟾低挂。 凉无价。 又丁东、数声檐马。 记铜驼载酒，翠陌吹箫，曾听相呼。 不尽离离意，觉柔肠如剪，立马踟蹰。 人生似此苍鬓，禁得几声疏。 想怨入秋深，愁随天远，满目平芜。 音书未曾寄，正人在燕台，忘却回车。 奈菰蒲旧地，山空木落，霜老泉枯。 月明仙掌何处，转首失栖乌。 待说与云间，潇湘近日风卷湖。 曾唱阳关送客时。 临岐借酒话分离。 如今酒被多情苦，却唱阳关去别伊。 欢会远，渺难期。 黄垆门掩昼阴迟。 青楼更有痴儿女，谩忆胡姬捧劝词。 玉环扶浅醉，翠袖笼寒，香汗初融。 昨夜残妆在，最难胜珠络，都沁铅红。 朝云低护深约，蜂蝶不知踪。 奈燕子情多，斜飞轻触，泪洒羞容。 重逢。 记前度，解翦烛调笙，踏月鸣骢。 风入人间远，待尘缘洗尽，飞珮凌空。 丁宁为我留住，携酒寿东风。 便花谱重修，高堂再赋疑梦中。 人生有酒，得闲处、便合开怀随意。 况对寿、龟仙鹤舞，犹直壶天一醉。 蚕麦江村，梅霖院落，立夏明朝是。 樽前回首，去年四月十二。 依旧洛里吟窝，华台书隐，心事无怀氏。 偃鼠醯鸡空扰扰，海月天风谁寄。 珠璧祯祥，斗牛光景，预可占斯世。 先生出否，明年方六十岁。 武陵春色浓如酒。 游冶才郎，初试花间手。 绛蜡烛残人静后。 眉峰便作伤春皱。 一霎风狂和雨骤。 柳嫩花柔，浑不禁僝僽。 明日馀香知否。 粉罗犹有残红透。 知君久，勘破利名关。 未老得先闲。 今年最喜吟身健，生朝更觉酒肠宽。 且随宜，将秫种，买花看。 门外吏、催科无一迹。 窗下客、谈诗常经日。 儿玉树，弟金兰。 华堂举案齐眉乐，锦天歌客笑声欢。 问何如，福东海，寿南山。 近畿贤太守，陆地隐神仙。 功高玉记，名通紫府自长年。 拂拭壶中光景，游戏人间风月，富贵本青毡。 十载五分牧，惠泽浸江天。 把文章，做勋业，德才全。 龟峰堂上，满城和气入歌筵。 春在百花庭院，坐拥十眉珠翠，寿酒吸长川。 来岁称觞处，稳向凤池边。 年高德劭，休叹老而传。 纵白发，尚红颜。 楚丘且谓吾始壮，大致仕亦宜然。 更尊荣，安富贵，寿绵延。 闻道生辰当月吉，万福千祥降自天。 献春酒，展华筵。 从心奚止不逾矩，绛人彭祖信齐肩。 更殷勤，加颂祷，等椿年。 堂堂卿月，奉君恩来作，潜藩贤守。 喜遇慈闱年八十，特向新正称寿。 千里春风，满堂和气，是处歌声奏。 荷衣紫绶，捧觞齐上春酒。 人道彭祖高年，寿高八百，管从来稀有。 似此遐龄，屈指算、犹有十分之九。 惠满梅山，宠新芝检，归展调羹手。 疏封国号，天教富贵长久。 榆烟新起，正清明节过，翠蓂九叶。 欣会谪仙初度日，凤穴产真鸑鷟。 心肠琅琅，文章锦绣，看镜期勋业。 暂居马帐，后知有赖先觉。 可想大器晚成，功名有志，未逊苏秦学。 奈不在身先在子，果向秋风抟鹗。 诗酒琴棋，风花雪月，养浩全真乐。 寿觞五福，太公须遇文猎。 风入虞弦，麦秋向晚梅天润。 彩丝长命斗新奇，还是端阳近。 想见瑶池仙韵。 对蟠桃、朱颜相映。 篆飘宝鼎，酒满霞觞，黄堂深静。 超悟真筌，凤归不作登台恨。 庆馀有子在河图，详试龚黄政。 好是棠阴清永。 且游戏、壶中光景。 会有飞诏，却奉轻轩，天朝归觐。 蓂荚绕开六，宝历已当千。 人间收尽繁溽，凉意入琴弦。 尽道荐衡交剡，更值生申时节，喜色动闾阎。 终夜望银汉，文宿贯台躔。 定燕秦，封晋魏，信当然。 处处红莲开幕，曹掾岂能淹。 见说玉堂飞诏，已许金闺通籍，蓬岛伴神仙。 来岁寿卮酒，应醉御炉烟。 老人星照螺川，丽谯瑞霭笼晴昼。 使君初度，满城和气，欢声盈口。 篱菊浮金，茱萸泛紫，重阳时候。 算年年长是，节前八日，先满□、为公寿。 一代文章山斗。 拥朱幡、暂劳分守。 崇墉万堞，浮梁千丈，此恩难朽。 襦裤方谣，丝纶已下，即登班首。 看明年今日，开筵凤池，赐黄封酒。 晓峰高、飞泉如瀑，潜虬鞭驾轩翥。 为他一片韩山石，直到红云天尺五。 想应道、公皆安在来何暮。 金川小渚。 那韶石参天，郡纲宜录，为我分南顾。 锦衣昼，满袖尚疑香雾。 催人富贵如许。 岭云见说今如砥，凤挟九成迎舞。 烦道甫。 问金镜铁胎，还记开元否。 封词寄与。 但目送河桥，吟消醉拍，载酒满江浒。 秀才落得甚乾忙。 冗中秋，闷重阳。 百年三万，消得几科场。 吟配十年灯火梦，新米粥，紫苏汤。 如今且说世平康。 收战场。 息欃枪。 路断邯郸，无复梦黄梁。 浪说为农今决矣，新酒熟，菊花香。 何处甘泉来席上，嫩黄初汤银瓶。 月团尝罢有馀清。 惠山名品在，歌舞暂留停。 欲赏壑源新气味，不应兼进豨苓。 此中端有淡交情。 相如方病酒，一饮骨毛轻。 天然标格。 不问青枝和绿叶。 彷佛吴姬。 酒晕无端上玉肌。 怕愁贪睡。 谁会伤春无限意。 乞与徐熙。 画出横斜竹外枝。 兰凋蕙歇。 野店酒初尝竹叶。 绝艳幽姿。 洗出铅华见雪肌。 云阶月地。 凭仗幽人须着意。 一夜花飞。 一点微酸已著枝。 廉纤小雨养花天。 池光映远山。 蕙兰风暖正暄妍。 归梁燕翼偏。 芳草碧，绿波涟。 良辰近禁烟。 酒酣午枕兴怡然。 莺声惊梦仙。 造物巧能赋，新腊报花期。 江梅清瘦，只是洁白逞芳姿。 我欲超君绝类，故学仙家繁杏，秾艳映横枝。 朱粉腻香脸，酒晕著冰肌。 玉堂里，山驿畔，最希奇。 谁将绛蜡笼玉，香雪染胭脂。 好向歌台舞榭，斗取红妆娇面，偎依韵偏宜。 羌管莫吹动，风月正相知。 凉吹佛衣袂，助我上高台。 云檐风栋，窗户绝纤埃。 四绕江山雄麓，万古盘龙踞虎，壮气销崖嵬。 二水中分远，艇子自归来。 望白云，迎碧汉，俯长淮。 铎声到耳，亭亭孤塔现林隈。 烟惹宫城深树，日照酒楼帘幕，物象眼前排。 长啸下梯径，欲去更徘徊。 晚日浴鲸海，壁月挂鳌峰。 不知今夕何夕，灯火万家同。 楼外芙蕖开遍，人在琉璃里，语笑隔帘重。 对景且行乐，一醉任东风。 黄堂宴，春酒绿，艳妆红。 文章太守，和气都在笑谈中。 正此觥筹交错，只恐笙歌未散，温诏促追锋。 来岁传柑处，侍宴自从容。 碧眼连车，黄头间座，望断故人何处。 当时胜丽，旧日繁华，都变虏言胡语。 万里衔冤，几年埋恨，仔细向谁分诉。 对南风凝眸，眺神旌、触目泪流如雨。 今幸会，电扫雷驱，云开雾敛，一旦青天重睹。 桃林卧草，华岳嘶风，行迓太平周武。 洗尽腥膻巷陌。 从此追欢，酒杯频举。 任笙箫声里，花朝月夕，醉中歌舞。 使节行秋，算天也、知公风力。 长啸罢、烟云尽卷，□□□□。 重九汉峰黄泛酒，五更泰岳□观日。 问扬公、去后有谁□，□朝集。 大华□，□□□。 今古□，□陈迹。 甚牛山□□，□□□□。 □□□嫌□愒薄，高怀□□□□□。 □□□、黄鹤□□□，□相识。 寒应消尽，丽日添长，百花未敢先拆。 冷艳幽香，分过溪南春色。 调酥旋成素蕊，向碧琼、枝头匀滴。 愁肠断，怕韶华三弄，雪映溪侧。 应是酒阑人静，香散处、惟见玉肌冰格。 细细疏风，清态为谁脉脉。 芳心向人似语，也相怜、风流词客。 待宴赏，伴娇娥、和月共摘。 梅萼知春，见南枝向暖，一朵初芳。 冰清玉丽，自然赋得幽香。 烟庭水榭，更无花、争染春光。 休谩说、桃夭杏冶，年年蝶闹蜂忙。 立马伫、凝情久，念美人自别，鳞羽茫茫。 临岐记伊，尚带宿酒残妆。 云疏雨阔，怎知人、千里思量。 除是托、多情驿使，殷勤折寄仙乡。 新律才交，早旧梢南枝，朱污粉腻。 烟笼淡妆，恰值雨膏初细。 而今看了，记他日、酸甜滋味。 多应是，伴玉簪凤钗，低桠斜堕。 迤逦。 对酒当歌，眷恋得芳心，竟日何际。 春光付与，尤是见欺桃李。 叮咛寄语，且莫负、尊前花底。 拚沈醉，尽铜壶、漏传三二。 霜月亭亭时节，野溪开冰灼。 故人信付江南，归也仗谁托。 寒影低横，轻香暗度，疏篱幽院何在，秦楼朱阁。 称帘幕。 携酒共看，依依承醉更堪作。 雅淡一种天然，如雪缀烟薄。 肠断相逢，手拈嫩枝，追思浑似，那人浅妆梳掠。 郊居牢落，一水流清浅。 忆得去年冬，数枝梅、低临水畔。 今朝重见，把酒祝东风，和雪看。 整凝眸，宛若江南岸。 浮生瞥尔，劝汝休嗟叹。 不觉失芳心，柳腰□、纤纤仍换。 一朝光景，休恁作浑闲，春不远。 且追游，又办寻芳宴。 敛同云。 破腊雪霁前村。 占阳和、孤根先暖，数枝已报新春。 如青女、谩同素质，笑姑射、难并天真。 疏影横斜，澄波清浅，暗香浮动月黄昏。 山驿畔，行人立马，回首几销魂。 江南远，陇使趁程，踏尽冰痕。 有个人人，玉肌偏似，移我常对金尊。 拈纤枝、鬓边斜戴，嗅芳蕊、眉晕潜分。 素脸笼霞，香心喷日，寿阳妆罢酒初醒。 待调鼎、须贪结子，忍见落纷纷。 霜天晓，愁闻画角，声断谯门。 高阁寒轻，映万朵芳梅，乱堆香雪。 未待江南，早冠成花，先占一阳佳节。 翦彩凝酥，无处学、天然奇绝。 便寿阳妆，工夫费尽，艳姿终别。 风里弄轻盈，掩珠英明莹，待腊飘烈。 莫放芳菲歇。 剩永宵欢赏，酒酣吟折。 倒玉何妨，且听取、樽前新阕。 怕笛声长，行云散尽，谩悲风月。 岁云暮。 叹光阴苒苒能几许。 江梅尚怯馀寒，长安信音犹阻。 春风无据。 凭阑久，欲去还凝伫。 忆溪边月下徘徊，暗香疏影庭户。 朝来冻解霜消，南枝上，香英数点微露。 把酒看花，无言有泪，还是那时情绪。 花依旧、晨妆何处。 谩赢得、花前愁千缕。 尽高楼、画角频吹，任教纷纷飞絮。 望阳生渐布，见梅萼、暖初回。 向雪里、一枝才苞，素艳已占春台。 烟笼半含粉面，透清香、暗触满襟怀。 可惜前村望断，魏林庾岭栽培。 皑皑。 嫩蕊清光，凝笑也恁风猥。 但折取行人，途中对酒，不用尊罍。 芬芳正当岁暮，谩休夸桃李苦相催。 早报明年律应，又还依旧先开。 陇上残雪，曲水流断，淑气潜通。 群花冷未吐，夜来梅萼，数枝繁红。 光夺化工。 发艳色、不染东风。 信凭晓风，难压精神，占青春未上，别是标容。 天香渐杳，似蓬阙玉妃，酒困娇慵。 只愁恐、上阳爱惜，和种移向瑶宫。 西归驿使，折赠处、庾岭溪东。 又须寄与，多感多情，道此花开早，未识游蜂。 倚花阑清晓，裴回探得，南枝初绽。 通春意、漏巧斗奇，东君首先回暖。 盈盈素面。 刚强点、胭脂深浅。 是他自有，标格清香，恣千种妖饶，万般闲雅。 移时细看。 算浓雪严霜，怎生拘管。 也拟是、小桃未蕊，依约杏添清伴。 笛声休怨。 怕恐使、群芳零乱。 待须把酒，守著花枝，愿期与花枝，久长相见。 睹南翔征雁，疏林败叶，凋霜零乱。 独红梅、自守岁寒，天教最后开绽。 盈盈水畔。 疏影蘸、横斜清浅。 化工似把，深色胭脂，怪姑射冰姿，剩与红间。 谁人宠眷。 待金锁不开，凭阑先看。 曾飞落、寿阳粉额，妆成汉宫传遍。 江南风暖。 春信喜、一枝清远。 对酒便好，折取奇苞，拈清香重嗅，举杯重劝。 严风凛冽，万木冻，园林肃静如洗。 寒梅占早，争先暗吐香蕊。 逞素容、探暖欺寒，遍妆点、亭台佳致。 通一气，超群卉。 值腊后，雪清丽。 开筵共赏，南枝宴会。 好折赠、东君驿使。 把岭头信息远寄。 遇诗朋酒侣，尊前吟缀。 且优游，对景欢娱，更莫厌、陶陶沈醉。 羌管怨，琼花缀。 结子用调鼎饵。 将军止渴，思得此味。 点点飞香，见梅知道春心透。 怕寒不卷玉楼帘，羞与花同瘦。 手拈青枝频嗅。 诮冷落、蔷薇金斗。 翻惊绿鬓，不似芳姿，年年依旧。 绕破凝酥，满园桃李看看又。 江南幽梦了无痕，啼晕残襟袖。 鸳被有谁温绣。 怎敢更、十分殢酒。 伴君独自，几个黄昏，月明时候。 一阳生后风光好。 百花瘁，群木槁。 南枝探暖欺寒，嘉卉争先占早。 晓来风送清香杳。 映园林、报春来到。 素艳自超群，似姑射容貌。 画堂开宴邀朋友，赏琼英，同欢笑。 陇头寄信丁宁，楼上新妆斗巧。 对景乘兴倾芳酒，拚沈醉、玉山频倒。 结实用和羹，是真奇国宝。 梅将雪共春。 彩艳灼灼不相因。 逐吹霏霏能争密，排枝碎碎巧妆新。 谁令香来满坐，独使净敛无尘。 芳意饶呈瑞，寒光助照人。 玲珑次第开已遍，点缀坐来频。 那是俱怀疑似，须知造化，两各逼天真。 荧煌清影初乱眼，浩荡逸气忽迷神。 未许琼花并重，将从玉树相亲。 先期迎献岁，更同歌酒占兹辰。 六华蜡蒂相辉映，轻盈敢自珍。 东君运巧。 向枝头点缀，琼英虽小。 全是一般，风味花中最轻妙。 横斜疏影当池沼。 似弄粉、初临鸾照。 众芳皆有，深红浅白，岂能争早。 莫厌金樽频倒。 把芳酒赏花，追陪欢笑。 有愿告天，愿天多情休教老。 奇花也愿休残了。 免乐事、离多欢少。 易老难叙衷肠，算天怎表。 捣练子，赋梅红。 玉体凝酥半醉中。 诗酒兴来须要早，忍看红雨落西东。 梦草池塘春意回。 巧传消息是寒梅。 北枝休羡南枝暖，凭仗东风次第开。 酥点萼，粉匀腮。 未攀已得好香来。 西邻且莫吹羌笛，留待行春把酒杯。 苒苒飞云横画阑。 黄昏烟雨满江干。 小梅香浅不禁寒。 楼上风轻帘不卷，酒红销尽昼妆残。 玉人斜拈一枝看。 山重云起。 断桥外、池塘水。 晓来风定，竹枝相亚，残阳影里。 多少风流，都在冷香疏蕊。 江南千里。 问折得、谁能寄。 几番归去，酒醒月满，阑干十二。 且隐深溪，免笑等闲桃李。 半苞红，微露粉。 潇洒早梅犹嫩。 香入梦魂残酒醒。 芳意相牵引。 不畏晓霜侵手冷。 欲折一枝芳信。 折得却无人寄问。 争信相思损。 把酒对江梅。 个是花中第一枝。 冰雪肌肤潇洒态，须知。 姑射仙人正似伊。 东阁赋新诗。 惭愧当年杜拾遗。 月里何人横玉笛，休吹。 正是芳梢著子时。 莫作俗花看。 珠有清香雪太寒。 拟把千锺酬国艳，林间。 醉倒犹嫌酒量悭。 欲去更重攀。 送尽斜阳未忍还。 争得重城休上销，留连。 借取冰轮照玉颜。 醉拈一枝春。 此意谁人会得君。 嫩白轻红才入手，盈盈。 一似前时酒半醺。 心眼两相亲。 绝代风流恼杀人。 粉蝶霜禽休怅望，叮咛。 只要扬州作主盟。 把酒祝江梅。 春到南枝早早开。 人在陇头凝望久，徘徊。 驿使如今尚未来。 寄语莫相催。 直待东风细剪裁。 只恐未能传信息，妆台。 先要飞来衬粉腮。 梅蕊破初寒，春来何太早。 轻傅粉、向人先笑。 比并年时较些少。 愁底事，十分清瘦了。 影静野塘空，香寒霜月晓。 风韵减、酒醒花老。 可杀多情要人道。 疏竹外、一枝斜更好。 酥点萼。 玉碾萼。 点时碾时香雪薄。 才折得。 春方弱。 半掩朱扉，垂绣幕。 怕吹落。 拈一饷。 嗅一饷。 拈时嗅时宿酒忘。 春争上。 不忍放。 待对菱花，斜插向。 宝钗上。 去年寻处曾持酒。 还是向、南枝见后。 宜霜宜雪精神，没些儿、风味减旧。 先春似与群芳斗。 暗度香、不待频嗅。 有人笑折归来，玉纤长、尽露罗袖。 南枝淡伫无妖艳，蜡蕊羞黄。 争似红妆。 不假施朱弄晓光。 雪融日暖琼肌腻，酒晕生香。 桃脸相当。 尤笑桃花混众芳。 群芳尽老园林烬，独有寒梅。 探得春回。 昨夜前村一朵开。 轻盈雪里孤根秀，素脸香腮。 羌管休催。 留取琼葩佐酒杯。 幽香浅浅湿未透。 认雪底、思来始有。 翦裁尚觉琼瑶皱。 苦寒中、越恁骨清肌瘦。 东风气象园林旧。 又去年、而今时候。 急宜小摘当尊酒。 选一枝、且付玉人纤手。 腊后东风微透。 越梅时候。 一枝芳信到江南，来报先春秀。 宿醉频拈轻嗅。 堪醒残酒。 笛声容易莫相催，留待纤纤手。 北岭天饶瑞雪，南枝地段红苞。 朦胧霁月映寒梢。 谁把玉人纱罩。 香胜炉薰龙麝，奇过庭拥琼瑶。 一杯清酒愿相招。 慰我茅堂清瘦。 东君有待。 留得一枝香雪在。 晚日融融。 只恐轻酥暖渐熔。 歌催管送。 芳酒一尊谁与共。 寂寞墙东。 潇洒黄昏满院风。 昨夜新阳回候馆，芳菲正满霜林。 此时珍赏重千金。 谁知红粉艳，还有岁寒心。 风动霞衣香散漫，酒醺丹脸深沈。 妖娆偏称美人簪。 一枝无处赠，折得自孤吟。 蕙死兰枯篱菊槁。 返魂香入江南早。 竹外一枝斜更好。 谁解道。 只今惟有东坡老。 去岁花前人醉倒。 酒醒花落嫌人扫。 人去不来春又到。 愁满抱。 青山一带连芳草。 南国寒轻山自碧。 庭际梅花，先报春消息。 绮萼玉英何忍摘。 真堪树下陈瑶席。 旋嗅清香消酒力。 翦采无功，粉笔争描得。 一曲新欢须共惜。 等闲零落随羌笛。 故里山遥春霭碧。 为想繁枝，清梦何曾息。 缧带霜英人不摘。 纷纷日暮飘絪席。 休抱离肠凭酒力。 只有轻纨，依约应传得。 白发未归空自惜。 柔肠寄尽平阳笛。 玉瘦香浓，檀深雪散。 今年恨、探梅较晚。 江楼楚馆。 云闲水远。 清昼永，凭阑翠帘低卷。 坐上客来，尊中酒满。 歌声共、水流云断。 南枝可插，便须频翦。 莫直待、西楼数声羌管。 香苞素质。 天赋与、倾城标格。 应是晓来，暗传东君消息。 把孤芳、回暖律。 寿阳粉面增妆饰。 说与高楼，休更吹羌笛。 花下醉赏，留取时倚阑干，斗清香、添酒力。 宫烟如水湿芳晨。 寒梅似雪相亲。 玉楼侧畔数枝春。 惹香尘。 寿阳娇面偏怜惜，妆成一面花新。 镜中重把玉纤匀。 酒初醺。 席近浑如远，帘高故放低。 偏它能画斗头眉。 戴顶烧香铺翠、小冠儿。 酒伴残妆在，花随秀鬓垂。 薄罗小扇写新诗。 解下双双罗带、要重题。 帆落松陵浦，枯柳缆琼艘。 杖策无人独步，浪厌百花桥。 我挂风裳水佩，一笑波寒月白，馀韵触惊涛。 绝景有谁赏，雾暮闭三高。 不须臾，千古事，一萧条。 鲈鱼纵有，泽荒甫里失溪桥。 更吾名高业茂，终归荒田野草，且稳一枝巢。 举酒酹空阔，烟远路迢迢。 江城烽火连三月。 不堪对酒江亭别。 休作断肠声。 老来无泪倾。 风高帆影疾。 目送舟痕碧。 锦字几时来。 薰风无雁回。 啬薇叶暗。 满架浓阴风不乱。 午酒才醒。 历历黄鹂枕上听。 此情难遣。 不比红蕉心易展。 要识离愁。 只似杨花不自由。 竹里行厨草草，花边系马匆匆。 使君移传意何穷。 儿童随骑火，猿鹤避歌钟。 梅雪自欺舞态，烛花先放春红。 酒醒人散夜堂空。 殷勤松上月，独照老仙翁。 被谁家、数声弦管，惊回好梦难省。 起来无语疏雨过，芳草嫩苔侵径。 春昼永。 迟日暮，碧沼浪浸红楼影。 卷帘人静。 被风触，一叶两叶，杏花零乱对残景。 依前是，撩拨春心堪恨。 檀郎言约无定。 不知何处贪欢笑，恣纵酒迷歌逞。 珠泪迸。 自别后，每忆翠黛凭谁整。 芳年相称。 又到得今来，却成病了，羞懒对鸾镜。 画帘微卷香风逗。 正明月、乍圆时候。 金盘露冷，玉炉篆消，渐红鳞生酒。 娇唱倚繁弦，琼枝碎、轻回云袖。 风台歌短、铜壶漏永，人欲醉、夜如昼。 因念流年迅景，被浮名、暗辜欢偶。 人生大抵，离多会少，更相将白首。 何似猛寻芳，都莫问、积金过斗。 歌阑宴阕，云窗凤枕，钗横麝透。 玉减香销，被婵娟误我，临镜妆慵。 无聊强开强解，蹙破眉峰。 凭高望远，但断肠、残月初钟。 须信道，承恩在貌，如何教妾为容。 风暖鸟声和碎，更日高院静，花影重重。 愁来待只殢酒，酒困愁浓。 长门怨感，恨无金、卖赋临邛。 翻动念，年年女伴，越溪共采芙蓉。 深结花工知。 赐与衣裳尽是绯。 曾向玉盘深处见，隈随。 两个心肠一片儿。 从小便相依。 酒伴歌筵不暂离。 只恐被人分擘破，东西。 怎得团圆似旧时。 促坐重燃绛蜡，香泉细泻银瓶。 一瓯月露照人明。 清真无俗韵，久淡似交清。 正味能销酒力，馀甘解助茶清。 琼浆一饮觉身轻。 蓝桥知不远，归卧对云英。 天与秋光。 转转情伤，探金英、知近重阳。 薄衣初减，绿蚁初尝。 渐一番风，一番雨，一番凉。 黄昏院落，恓恓惶惶。 酒醒时、往事愁肠。 那堪永夜，明月空床。 问砧声捣，蛩声细，漏声长。 钓罢高歌酒一杯。 醉醒曾笑楚臣来。 夕阳维缆碧江隈。 蓑笠每因山雨戴，船窗多为水花开。 安居流景任相催。 雨气兼香泛芰荷。 回舟冒雨懒披蓑。 夜阑风静水无波。 白酒追欢常恨少，青山入望岂嫌多。 人间荣辱尽从他。 雨雾云收望远山。 钓竿林下恣清闲。 蝉噪日斜林影转。 溪岸。 绿深红浅画屏间。 对酒狂歌时鼓枻。 更邀同志醉前湾。 待月却寻维缆处，归来，烟萝一迳接柴关。 君是园中杨柳，能得几时青。 趁金明、春光尚好，尊酒赏闲情。 他年归去，强山阴处，一枕晓霞清。 霜风摧兰。 银屏生晓寒。 淡扫眉山。 脸红殷。 潇湘浦，芙蓉湾。 相思数声哀叹。 画楼尊酒闲。 平生太湖上，短棹几经过。 如今重到，何事愁与水云多。 拟把匣中长剑，换取扁舟一叶，归去老渔蓑。 银艾非吾事，丘壑已蹉跎。 脍新鲈，斟美酒，起悲歌。 太平生长，岂谓今日识兵戈。 欲泻三江雪浪，净洗胡尘千里，不用挽天河。 回首望霄汉，双泪堕清波。 晓风吹人，酒醒时候。 花则一名，种分三色，嫩红妖白娇黄。 正清秋佳景，雨霁风凉。 郊墟十里飘兰麝，潇洒处、旖旎非常。 自然风韵，开时不惹，蝶乱蜂狂。 携酒独揖蟾光。 问花神何属，离兑中央。 引骚人乘兴，广赋诗章。 几多才子争攀折，嫦娥道，三种深香，状元红是，黄为榜眼，白探花郎。 壬戌之秋，是苏子与客，泛舟赤壁。 举酒属客，月明风细，水光与天相接。 扣舷唱月。 桂棹兰桨堪游逸。 又有客。 能吹洞箫，和声鸣烟。 追想孟德、困於周郎，到今空有，当时踪迹。 算惟有、清风朗月，取之无禁用不竭。 客喜洗盏还再酌。 既已同醉，相与枕藉舟中，始知东方，晃然既白。 步自雪堂去。 望临皋、将归二客，从余遵路。 木叶萧萧霜露降，仰见天高月吐。 共对影、行歌频顾。 月白风清如此夜，叹无肴、有酒成虚度。 闻薄暮，网罾举。 归而斗酒谋诸妇。 便携鳞载酒，相从旧追游处。 断岸横江寻赤壁，不复江山如故，但放舟、中流容与。 客去冥然方就睡，梦蹁跹、羽衣揖余语。 相顾笑，遂惊寤。 碧落横秋，浮云崩浪，夜凉先到梧桐。 荷花十丈，人在赤城中。 凤髻尚梳雾湿，眉峰翠、的烁双瞳。 多应是，金丹一粒，点就蕊仙宫。 相逢。 蓬岛客，酒翻银海，一饮如虹。 弄横玉招月，吹上层空。 青鸾传书满座，蟠桃树、已结轻红。 拚沉醉，人间拍手，一笑有东风。 风雨无情，红药吐时，下得恹恹摧挫。 云艳卷凉，旋汲银屏，收拾二三千朵。 长日留伊，要把酒、不教放过。 无那。 越放纵香心，越盘来大。 特地点检笙歌，先要吹个、六么曲破。 总是少年，负却才名，佳客共伊围坐。 粉薄香浓，为笑多、不肯梳裹。 知麽。 须醉倒、今宵伴我。 帘卷水西楼。 一曲新腔唱打油。 宿雨眠云年少梦，休讴。 且尽生前酒一瓯。 明日又登舟。 却指今宵是旧游。 同是他乡沦落客，休愁。 月子弯弯照几州。 明月双溪上，胜景号金华。 当年此夕，多少鸾凤杂云霞。 共拥飘飘仙伯，来作人间英杰，王谢旧名家。 纶绋妙文采，帷幄富忠嘉。 圣天子，形梦寐，眷尤加。 麒麟阁上，早晚丹陛听宣麻。 鼎轴无穷勋业，岁岁熏风日永，萱秀北堂花。 潋滟绮筵酒，寿算等河沙。 蓓蕾江梅，正好是、小春时候。 螺浦下、乾坤间气，山川锺秀。 作起风流今几代，诚斋心印亲传授。 更修名、大节与谁同，韩山斗。 修月斧，擎天手。 鸿敛翼，云归岫。 有庄园陶径，菊滋松茂。 只恐东山真事业，更应西洛登耆旧。 有年年、宣勤到鳌扉，黄封酒。 是舍人才调，犹采茅、紫芝峰。 有列宿心胸，清辞太白，雅趣元龙。 从他暂、无毡官冷，怡然怀抱自从容。 枫陛荐章吻合，金闺仙籍名通。 暑馀凉送薰风。 圆桂魄、丽遥空。 庆初度垂弧，莲开十丈，酒满千锺。 明年称寿何处，看玉犀、人在玉堂中。 藻鉴正当莲省，诸生来到蟾宫。 宝炬金莲一万条。 火龙围辇转州桥。 月迎仙仗回三殿，风递韵音下九霄。 登复道，听鸣鞘。 再颁酥酒赐臣僚。 太平无事多欢乐，夜半传宣放早朝。 何时一尊酒，重与细论文。 东风昨夜吹春昼。 陡觉去年梅蕊旧。 谁人能解把长绳，系得乌飞并兔走。 清香潋滟杯中酒。 新眼苗条江上柳。 尊前莫惜玉颜酡。 且喜一年年入手。 东风昨夜归来后。 景物便为春意候。 金丝齐奏喜新春，愿介香醪千岁寿。 寻花插破桃枝臭。 造化工夫先到柳。 熔酥剪彩恨无香，且放真香先入酒。 旋酌菖蒲酒，灵气满芳尊。 明年此□，□知谁健，且尽黄花酒。 司春有序，排次到荼䕷。 远预报，在庭知。 蕊珠宫里晨妆罢，披香殿下晓班齐。 探花正、驱使问，菊花期。 元不逊、梅花浮月影，也知妒、梨花带雨枝。 偏恨柳、绿条垂。 与其向晚包团絮，不如对酒折芳蕤。 谢东君，收拾在，牡丹时。 酒拍胭脂颗颗新。 丹砂然火弃精神。 暑天秋杪锦生春。 香味已惊樱实淡，绛皮还笑荔枝皴。 美人偏喜破朱唇。 客毡寒，兰房悄，金炉爇红兽。 好个霜天，消遣正宜酒。 嫩橙初截鹅肪，肌肤香透。 又还记、吴姬纤手。 事难偶。 墨冻空染梨笺，新词谩题就。 酒薄愁浓，敧枕听寒漏。 可堪霜月亭亭，照人无寐，映窗外、一枝梅瘦。 清阴陌。 狂踪迹。 朱门团扇香迎客。 牡丹风。 数苞红。 水香扑蕊，新妆谁为容。 蜡灯春酒风光夕。 锦浪龙须花六尺。 月波寒。 玉琅玕。 无情又是，华星送宝鞍。 元宵三五酒半醺。 马蹄前、步步是春。 闹市里、看灯去，喜金吾、不禁夜深。 如今老大都休也，未黄昏、先闭上门。 待月到、窗儿上，对梅花、如对故人。 年年社日停针线。 怎忍见、双飞燕。 今日江城春已半。 一身犹在，乱山深处，寂寞溪桥畔。 春衫著破谁针线。 点点行行泪痕满。 落日解鞍芳草岸。 花无人戴，酒无人劝，醉也无人管。 偏□戏，最风流。 斗帐金猊暖不收。 一阵蜜蜂狂絮里，酒酣眠折玉搔头。 初酒醒，乍衣单。 褪著裙儿侧著冠。 门外小桥寒食夜，月明人去杏花残。 殢酒情怀，恨春时节。 柳丝巷陌黄昏月。 把君团扇卜君来，近墙扑得双蝴蝶。 笑不成言，喜还生怯。 颠狂绝似前春雪。 夜寒无处著相思，梨花一树人如削。 月痮烟景。 远思孤影。 旧梦云飞，离魂冰冷。 脉脉恨满东风。 对孤鸿。 翠珠尘冷香如雾。 人何许。 心逐章台絮。 夜深酒醒烛暗，独倚危楼。 为谁愁。 一声阿鹊。 人在云西角。 信有黄昏风雨，孤灯酒、不禁酌。 错错。 谁误著。 明知明做却。 颇寄香笺归去，教看了、细揉嚼。 病酒情怀犹困懒。 浙右华亭。 物价廉平。 一道会、卖个三升。 打开瓶后，滑辣光馨。 教君霎时饮，霎时醉，霎时醒。 听得渊明。 说与刘伶。 这一瓶、约迭三斤。 君还不信，把秤来秤。 有一斤酒，一斤水，一斤瓶。 喜西风、朝来如约，新凉一雨初霁。 家山望断知何处，渺渺长天秋水。 空眼底。 叹雁杳鱼沈，尺纸无人寄。 芸窗草砌。 渐影颤疏桐，声敲落叶，孤枕怎成睡。 逢场戏。 遮莫悲秋憔悴。 今朝有酒须醉。 尊前待唤佳人道，为雪藕丝轻脆。 闲省记。 便笑口频开，一岁知能几。 归期尚未。 且蜡屐兰桡，湖山深处，同赏月中桂。 赏残陶径菊。 正袅袅愁予，风凄露肃。 何人抱幽独。 更檐马锵金，廊鱼响木。 此情谁属。 向底处、骋怀游目。 小窗前，频览菱花，一笑鬓丝犹绿。 萧索。 故国云迷，佳人日暮，轻颦倚竹。 短钗敲玉。 算几夜，恁孤宿。 问旅情如许，怎生排遣，应费酒尊诗轴。 最无端、谁隔西楼，正调弦促。 河可挽。 石可转。 那一个愁字，却难驱遣。 眉向酒边暂展。 酒后依旧见。 枫叶满阶红万片。 待拾来、一一题写教遍。 却倩霜风吹卷。 直到沙岛远。 漠漠春阴酒半酣。 风透春衫。 雨透春衫。 人家蚕事欲眠三。 桑满筐篮。 柘满筐篮。 先自离怀百不堪。 樯燕呢喃。 梁燕呢喃。 篝灯强把锦书看。 人在江南。 心在江南。 雨如丝。 柳如丝。 织出春来一段奇。 莺梭来往飞。 酒如池。 醉如泥。 遮莫教人有醒时。 雨晴都不知。 草市人归日落，荒城风急鸦翻。 独携尊酒上高寒。 缥缈云横楚观。 柳外半篙绿水，烟中数笔青山。 天涯流落岁将残。 望断故园心眼。 风雨朝来恶甚，池塘春去无多。 绿杨阴里溜莺棱。 枝上老红犹堕。 酒满蚁浮金匜，烛残泪滴铜荷。 更阑孤枕奈情何。 只恐巫山梦破。 翠岭游仙梦破，暖香残酒醒时。 子规啼月下花枝。 日涌山光照市。 柳拂眉间黛色，桃匀脸上胭脂。 凄凄芳草路无泥。 脉脉归心似醉。 风雨馀寒过了，池塘春水生时。 迁莺飞上拂云枝。 春遍柳村花市。 酒面清空似水，玉杯温莹如脂。 莫教花谢涴尘泥。 把住东君索醉。 晓翠初分，挂藤窈窕穿深静。 乌啼风径。 竹舞千蛟影。 又过重阳，感叹伤流景。 人多病。 酒杯慵问。 闲却金卮柄。 清夜老，流水淡疏星。 云母窗前生晓色，梧桐叶上得秋声。 村落一鸡鸣。 催唤起，带梦著冠缨。 老去悲秋如宋玉，病来止酒似渊明。 满院竹风清。 见笋成新竹，燕教雏飞，画堂清昼。 萱草榴花，遍小庭如绣。 角簟纱厨，葛巾葵扇，正麦秋时候。 玉尘生风，け然隐几，香蟠金兽。 又值生初，故乡何在，三楚云高，谩劳回首。 睡起情怀，况渊明止酒。 赖有宾朋，惠来相顾，尽一时英秀。 旋涤瑶觞，重歌金缕，与公同寿。 要解心头愁闷，除非殢酒。 病酒厌厌，未解馀酲，三竿丽日。 谁道酒能消恨。 菖蒲泛酒香。 酒醒后、一枕清风，梦断处、半窗残月。 闻道酒肠宽似海。 今朝鸳帐酒醒初。 ……还忧酒，解酲无。 把酒祝东君，愿与花枝长为主。 烛暗时酒醒，原来又是梦里。 倚楼一霎酒旗风。 酒入柔肠似泪流。 千载运，宝业正遐昌。 钦至道，崇明祀，盛礼迈前王。 銮辂动，万骑腾骧。 驰道纷彩仗，瑞日煌煌。 奉秘检、玉羽群翔。 非雾满康庄。 躬朝真馆，齐心绎思，顺风俯拜，奠酒爇萧芗。 精衷达，飚轮降格昭彰。 回羽旆，驻雕辇，旧地访睢阳。 亭清庙、孝德辉光。 届灵场。 星罗万国珪璋。 陈牲币、金石锵洋。 景福降穰穰。 垂衣法坐，恩覃群品，庆均海宇，圣寿保无疆。 承平世，嘉祐壬寅。 九月上旬辛。 酒醪香旨，谷实丰珍。 宗祀敞中宸。 宾延上帝五方神。 以严亲。 诚心通杳杳，文物盛彬彬。 金声玉色，和奏翕铿纯。 荡无垠。 天地一洪钧。 明天子、至化深仁。 一意奉精禋。 感时怵惕，即事恭夤。 用孝教斯民。 多仪举，大恩沦。 福来臻。 清风动阊阖，皓气下天津。 币诚玉腆，朱燎焜槱薪。 积欢欣。 皇历万斯春。 临寰宇，恭已岩廊。 属意在耕桑。 爱民利物，德迈陶唐。 跻俗尽淳庞。 开千亩、帝籍神仓。 举彝章。 祗祓坛场。 为农事祈祥。 涓辰行礼，节物值春阳。 罄齐庄。 明德荐馨香。 宫禁邃，嫔妃并御侍，穜稑献君王。 中闱表率，阴教逾光。 帐殿霭熉黄。 梐枑设、翠幕高张。 庆云翔。 樽罍陈酒醴，金石奏宫商。 神灵感格，岁岁富仓箱。 庆明昌。 行旅不赍粮。 皇家景运合无疆。 天子坐明堂。 丰年多黍，四方争报时康。 酒常清，花易好，寿君王。 天宫见玉女，大笑亿千场。 不知何事，椒涂暗淡，瑶殿凄凉。 宝镜玉台光。 可奈画眉人去，脂泽散馀芳。 极目望潇湘。 波遥草远，只见残阳。 南山古阜，松柏茂，蔚苍苍。 杳霭宫商。 风过金殿琳琅。 道歌繁，严鼓近，惨悲伤。 水凝愁，山攒恨，烟淡云黄。 神山何在，蟠桃已远，弱水何长。 最难堪，回翟雉，返鸾凰。 向芙蓉别殿、谩焚香。 遇酒当歌酒满斟。 一觞一咏乐天真。 三杯五盏陶情性，对月临风自赏心。 环列处，总佳宾。 歌声缭亮遏行云。 春风满座知音者，一曲教君侧耳听。 我有一枝花，斟我些儿酒。 唯愿花心似我心，岁岁长相守。 满满泛金杯。 重把花来嗅。 不愿花枝在我旁，付与他人手。 今日□筵中。 酒侣相逢。 大家满满泛金锺。 自起自斟还自饮，一笑春风。 传与主人翁。 权且饶侬。 侬今沈醉眼朦胧。 此酒可怜无伴饮，付与诸公。 花酒。 满筵有。 酒满金杯花在手。 头上戴花方饮酒。 饮罢了高叉手。 琵琶拨尽相思调。 更向当筵舞袖。 花酒。 是我平生结底亲朋友。 十朵五枝花，三杯两盏酒。 休问南辰共北斗。 任从他鸟飞兔走。 酒满金卮花在手。 且戴花饮酒。 燕子呢喃，景色乍长春昼。 睹园林、万花如绣。 海棠经雨胭脂透。 柳展宫眉，翠拂行人首。 向郊原踏青，恣歌携手。 醉醺醺、尚寻芳酒。 间牧童、遥指孤村道。 杏花深处，那里人家有。 一年春事都来几。 早过了、三之二。 绿暗红嫣浑可事。 绿杨庭院，暖风帘幕，有个人憔悴。 买花载酒长安市。 又争似家山见桃李。 不枉东风吹客泪，相思难表，梦魂无据，惟有归来是。 梦断漏悄。 愁浓酒恼。 宝枕生寒，翠屏向晓。 门外谁扫残红。 夜来风。 玉箫声断人何处。 春又去。 忍把归期负。 此情此恨此际，拟托行云。 问东君。 剪酴醿、移红药，深院教鹦鹉。 消遣宿酲，敧枕熏沈炷。 自从载酒西湖，探梅南浦，久不见、雪儿歌舞。 恨无据。 因甚不展眉头，凝愁过百五。 双燕见情，难寄断肠句。 可怜泪湿青绡，怨题红叶，落花乱、一帘风雨。 千朵奇峰，半轩微雨，晓来初过。 渐燕子、引教雏飞，菡萏暗薰芳草，池面凉多。 浅斟琼卮浮绿蚁，展湘簟双纹生细波。 轻纨举，动团圆素月，仙桂婆娑。 临风对月恣乐，便好把千金邀艳娥。 幸太平无事，击壤鼓腹，携酒高歌。 富贵安居，功名天赋，争奈皆由时命呵。 休眉锁。 问朱颜去了，还更来麽。 同云密布。 撒梨花、柳絮飞舞。 楼台诮似玉。 向红炉暖阁院宇。 深庭广排筵会，听笙歌犹未彻，渐觉轻寒，透帘穿户。 乱飘僧舍，密洒歌楼，酒帘如故。 想樵人、山径迷踪路。 料渔人、收纶罢钓归南浦。 路无伴侣。 见孤村寂寞，招飐酒旗斜处。 南轩孤雁过，呖呖声声，又无书度。 见腊梅、枝上嫩蕊，两两三三微吐。 有个人人。 海棠标韵，飞燕轻盈。 酒晕潮红，羞娥凝绿，一笑生春。 为伊无限伤心。 更说甚、巫山楚云。 斗帐香消，纱窗月冷，著意温存。 乳燕穿帘，乱莺啼树清明近。 隔帘时度柳花飞，犹觉寒成阵。 长记眉峰偷隐。 脸桃红、难藏酒晕。 背人微笑，半亸鸾钗，轻笼蝉鬓。 别久啼多，眼应不似当时俊。 满园珠翠逞春娇，没个他风韵。 若见宾鸿试问。 待相将、彩笺寄恨。 几时得见，斗草归来，双鸳微润。 雨洗桃花，风飘柳絮，日日飞满雕檐。 懊恼一春幽恨，尽属眉尖。 愁闻双飞新燕语，更堪孤枕宿酲忺。 云鬟乱，独步画堂，轻风暗触珠帘。 多厌。 晴昼永，琼户悄，香销金兽慵添。 自与萧娘别后，事事俱嫌。 短歌新曲无心理，凤箫龙管不曾拈。 空惆怅，长是每年三月，病酒恹恹。 当日名驹产渥洼。 追风千里堕君家。 不辞贤路甘栖棘，来伴河阳且种花。 梅试雪，酒潮霞。 寿觞还捧笑声哗。 唐朝九相青毡旧，为报新堤早筑沙。 鹤算遗芳绩世传。 武夷来作散神仙。 柳营隐隐兵戎整，兰砌诜诜子舍贤。 倾柏酒，爇沉烟。 殷勤起舞祝长年。 行须一札飞鸦诏，促缀银班侍九天。 暖律未回春时候。 向旧根、腊底红先透。 玉有冷香，粉无纤垢。 更饶雪里还清瘦。 琳宫拟诏风流守。 任折来、深醮金杯酒。 欲赏一枝，樽前为寿。 愿公归作调羹手。 花萼清辉近，蓬莱紫气浓。 濮园流庆与天同。 生得名驹千里、籋秋风。 阅武戈初偃，论文酒不空。 摩挲铜狄灞桥东。 看取朱衣双引、袭真封。 金兽袅香穗，银烛灿花枝。 眼前风景殊异，酌酒庆生时。 要是祖宗流庆，方有此身此日，盍亦反其思。 何以上雅寿，敢用此为规。 况君家，本学业，致轻肥。 牙签玉轴，全胜阡陌占东西。 好把胸中一点，照破堂中万卷，五福自来宜。 谨勿效雌伏，指日要雄飞。 天地锺奇秀，山泽有儒仙。 词锋前驱万马，三度奏捷菊花天。 信是文场敏手，如把枭卢对掷，高叱便回旋。 一点英雄气，四顾浩无边。 长羡君，先我著，祖生鞭。 今朝尊酒持劝，岂特颂长年。 要入兰宫妙选，共向集英殿里，玉陛听胪传。 姓字标黄甲，香墨照人鲜。 何以作公寿，一纸寄讴吟。 当年生申有兆，鸑鷟梦文禽。 气宇虹霓万丈，胸次蟠龙七泽，锦绣萃中心。 高谊薄云表，随处是知音。 人俊逸，文卓荦，气雄深。 版岩合辞故隐，霖雨慰当今。 且把梅花酌酒，行即桂枝入手，桑荫未移阴。 珍重此时祝，何日盍朋簪。 柳拈金丝花吐绣。 蝶拍莺歌，来献天人寿。 一点红黄眉上秀。 玻璃满泛长生酒。 丁祝遐龄天样久。 年年岁岁笙歌奏。 早晚郎君纡紫绶。 归来色共斑衣斗。 记当初归我，似德耀、嫁梁鸿。 算三十年间，艰难历遍，甘苦相同。 新来有孙可抱，也添些、喜色到眉峰。 今日又逢生日，不妨樽酒从容。 老翁。 只是一村农。 欠你孺人封。 幸儿渐知耕，妇能知织，莫问穷通。 君看世间富贵，比浮云、缥缈过晴空。 何似大家清健，玉林岁岁春风。 新月光寒昨夜霜。 三年不一奉瑶觞。 朱颜大药知能驻，白日仙家岂计长。 枫渐赤，橘初黄。 五湖烟水动归航。 且倾寿酒歌难老，便见除书出未央。 日长槐夏，凉生冰室，又是生辰来到。 年年把酒对荷花，颜色比、荷花更好。 儿歌女舞，彩衣共戏，仰祝齐眉偕老。 欢欢喜喜八千春，更何处、蓬莱仙岛。 秋风扫尽闲花草。 黄花不逐秋光老。 试与插钗头。 钗头占断秋。 簪花人有意。 共祝年年醉。 不用泛瑶觞。 花先著酒香。 云外青山是我家。 两年城里作生涯。 杜陵赏月延秋桂，彭泽无钱对菊花。 初度日，感年华。 三杯浊酒一瓯茶。 尊前儿女休相笑，更有人穷似汝爷。 官职从他大。 官大时、烦恼偏多，不如到我。 我有数间临水屋，随分田园些个。 也薄有、新蔬时果。 浊酒三杯棋一局，对花前、时抱添丁坐。 间觅句，唱仍和。 年年生日人争贺。 谩相期、黄扉紫闼，玉堂青琐。 一日平章风月事，奉保永无期祸。 只如此、有何不可。 阁箸相疑真可笑，政事堂、日里如何□。 似恁地，待则麽。 久雨忽开霁，花靥斗春娇。 家人笑道，老子今日是生朝。 细数平生功行，断自狂吟之外，全不犯科条。 心事淡如水，天合与逍遥。 也何须，期寿算，比松乔。 但令此去清健，到处狎渔樵。 说与门前鸥鹭，护我山中杞菊，日日长心苗。 世事儿戏耳，尊酒百忧消。 甲子一周，织鸟相催，又还十年。 但诗狂酒圣，坐常有客，书痴传癖，囊不留钱。 拍手浩歌，出门长笑，谁是知心有老天。 犹多事，更时游艺圃，日耨情田。 细思世事无边。 只好把清樽对眼前。 看槐国功名，有如戏剧，竹林宴赏，便似神仙。 富贵危机。 荣华作梦，早已输人一著先。 从今去、莫将醉趣，与醒人传。 银烛晓催春漏，珠帘暮卷东风。 乃翁相对玉楼中。 不枉当年冰梦。 花意似随人好，酒香难比情浓。 夜深欲睡海棠红。 密密骖鸾驾凤。 太华峰头□□莲。 闻十丈，藕大如船。 晓来佳气蔼飞烟。 彩戏盈门。 弧矢盈门。 共把长生酒一樽。 殷勤祝愿，耳畔低言。 从今流庆更源源。 子既生孙。 孙又生孙。 葭管一阳已复，蓂阶五叶还留。 星瞻南极瑞光浮。 知是降生时候。 算衍恰侔周卦，福多更协箕畴。 绿衣戏舞捧琼舟。 满劝长生寿酒。 古来稀有，只闻道、是个人生七十。 还遇小春梅蕊绽，对景装排绮席。 云帔拖霞，朱颜晕酒，瑞气明南极。 瑶池欢宴，玉杯争劝琼液。 堪羡玉叶名郎，天潢毓秀，梧竹生标格。 百万貔貅归总押，霸气豪无敌。 藩屏皇家，荣封寿母，名著金闺籍。 融融液液，共看桃结佳实。 人生七十古称稀，何况寿年八十。 试问何时逢载夙，恰在阳生七日。 鹤发盈簪，朱颜晕酒，瑞象占南极。 玳筵才启，欢声喜气充溢。 好是庭下双珠，经营创置，金玉成堆积。 况有孙枝争挺秀，次第飞齐鹏翼。 大振家声，荣封寿母，坐看蟠桃实。 年年今夕，玉杯争劝琼液。 中和节后，云翳净、向夕新蟾飞出，月姊传声，明日是、紫府神仙诞节。 彩系麒麟，瑞腾嵩岳，喜气交洋溢。 魁星头上，光芒仍露消息。 好是一鹗秋风，鞭云驾雾，去作龙门客。 看取长安花夹道，人在广寒宫阙。 春酒千锺，秋娘一曲，大醉豪无敌。 八千椿算，摩挲重见铜狄。 柳阴花底春将半。 吹不断、祥烟散。 何处绮罗丝竹乱。 天孙星里，老人星畔，昨夜光芒现。 绿衣好把斑衣换。 照新渥、金花满。 酌斗深深频祝愿。 凤池它日，莺花此景，春酒年年劝。 贰车领却生朝客。 风月都全得。 山城小试已馨香。 真个相家风烈、不寻常。 寿春一语和戎了。 阴德知多少。 年年三月近双旬。 把酒祝君恩宠、一番新。 婺星呈瑞，对春馀几许，日临三九。 正属我姑初度旦，帨设当年门右。 绿鬓犹新，红颜未改，真月宫仙友。 柏舟节义，富而荣贵长守。 况有诜桂青春，潜心黄卷，指日功名就。 女郎乘龙全四德，未老得闲仁寿。 天命方知，岁饥常赈，阴德还多有。 麻姑王母，年年同宴春酒。 六月炎天收火伞，南薰洗尽烦蒸。 尧蓂七荚又争青。 问知陈仲举，元是此时生。 别驾功名清暇日，题兴尚带屏星。 黑头非晚到公卿。 且倾浮蚁酒，来听祝龟龄。 秋才三日，听画檐外，数声乌鹊。 元是嫦娥迎巧夕，预驾横空仙鹤。 翠鬓生云，朱颜晕酒，□□难描摸。 优游渤海，玉琴重理弦索。 曾记乃祖刘晨，天台归后，留得长生药。 兼有蟠桃三五颗，尽付女孙收著。 分了仙翁，更分儿息，同作蓬莱约。 年年今日，大家欢笑为乐。 秋至人间灏气清。 蓂馀三荚映阶庭。 挺生豪杰为时瑞，来至簪缨亨世荣。 天付与，寿康宁。 不须举酒祝椿龄。 楼头昨夜瞻南极，偏向梅峰分外明。 西掖南宫，黄扉青琐，年来有分终须。 从容曳履，衣锦赋归欤。 暂乐终南佳处，供笑傲、松菊庭除。 行看取，一封诏下，装趣入潭居。 称觞，逢谷旦，千秋节过，三叶蓂舒。 且冷眼嗤笑，笼鸟池鱼。 识破林泉朝市，经行处、等是蘧庐。 知谁似，一杯寿酒，一卷养生书。 宴罢中秋恰四朝。 金炉因甚把香烧。 若非金母生今日，应是麻姑降此宵。 歌窈窕，舞娇娆。 迭将寿酒酌金蕉。 椿龄柏算何须祝，名列仙班亦孔昭。 清凉天气，正中秋过后，恰才七日。 岳降生申逢令旦，听得欢声洋溢。 戏彩堂前，两行珠翠，酒劝杯浮碧。 祝君遐算，寿星长对南极。 仰羡性地宽闲，平生酷爱，占断倾城色。 好展少年攀桂手，同作蟾宫□客。 料想嫦娥，一枝留待，已得真消息。 馨香满袖，凤楼人尽怜惜。 蓂飞十荚，觉九分秋色，六分将极。 桂子风高时更好，天产英贤同日。 桥梓齐芳，一慈一孝，夺建真奇特。 称觞华旦，但将老少分别。 且看戏彩堂前，酒须双献，饮侍严君侧。 清赏阿戎防跨灶，大小欧□相敌。 疏曰贤哉，古云有是，作个家家声烈。 无先无后，寿齐延应□翼。 玉露迎寒，金风荐冷，正兰桂香。 觉秋光过半，日临三九，葱葱佳气，蔼蔼琴堂。 见说当年，申生谷旦，梦叶长庚天降祥。 文章伯，英声早著，腾踏飞黄。 双凫暂驻东阳。 已种得春阴千种棠。 有无边风月，几多事业，安排青琐，入与平章。 百里民歌，一樽春酒，争劝殷勤称寿觞。 愿此去，龟龄难老，长侍君王。 才生申十日，便小春时候。 硕果已含生，一缕微阳透。 贞固见天机，寿脉滋培厚。 菊后早梅前，不尽长生酒。 两日梅开，先占阳春小。 鸾凤偶雁行，飞舞画堂交绕。 称觞盛旦，二老同年少。 夫劝妇，弟酬兄，四喜人希有。 灵椿萱草，青翠俱长久。 棠棣戏斑斓，对立齐上长生酒。 有亲有序，慈孝兼恭友。 登科日，未老时，共享南山寿。 良月才经四日，彭城庆诞真贤。 从来斗酒百诗篇。 锦绣文章灿烂。 自合宰官身现，谁知富贵由天。 但教福寿喜双全。 直看子孙荣显。 瑞霭非烟，小春良月，翠开五叶阶蓂。 补陀现相，今日庆生辰。 江夏芳流秀国，芝兰茂、世袭簪缨。 天恩厚，金花屡锡，偕老共卿卿。 画堂，歌舞处，香浮宝鸭，寿酒频斟。 愿朱颜绿鬓，常似青春。 待得蟠桃三熟，与群仙、会宴西清。 台星照，婺星箕耀，南极镇长明。 好景欣逢，须记取、小阳春暖。 算夜来浃日，今朝生旦。 对此称觞春酒献，郁葱佳气琴堂满。 问使君、记纪绛人年，耆颐半。 天付与，文章灿。 牛刀试，风流县。 笑陶情松菊，主人懒散。 谁识东山真捷径，银章博取新貂衮。 愿潭居、槐府展经纶，延椿算。 冰壑平生，如伯伦狂，似希乐豪。 喜观书不用、菊茶明眼，登山不倩、藜杖扶腰。 豆粥萍齑，脍羹鳞脯，湖海人常折简招。 谁云老，有满怀风月，藏在诗瓢。 凌晨向鹄冲霄。 道昴宿于今又应萧。 记垂弧令节，恰当后日，下元好景，正属前朝。 冷胆如天，刚肠如剑，须把千杯寿酒浇。 那堪更，是梅花时月，烂熳溪桥。 今日小春月，后日是周正。 瑞蔼挹仙堂上，崧岳喜生申。 文物师垣宅相，诗礼枢庭世胄，冰骨玉精神。 浩气凌牛斗，胸次敻凡尘。 郭中书，广成子，李长庚。 勋业词章福寿，直上等三人。 松菊亭前诗酒，梅竹园中翰墨，时复萃嘉宾。 人指屏山下，双桂一灵椿。 三叶翠蓂开子月，九天降诞文星。 满堂佳气蔼祥云。 称觞椒有颂，介寿酒浮春。 强仕宜为攀折客，须知富贵催人。 看看雁塔即联名。 一门夸盛事，棠棣对灵椿。 月琯循环届仲冬。 蓂生十叶气葱葱。 梅花香里开华宴，柏酒樽前拜寿翁。 檀乍爇，烛微笼。 儿孙罗列劝金锺。 点头更问儿孙看，慈母蟠桃几度红。 一阳来复气回新。 对芳辰。 庆生申。 月满惟迟、三日又三旬。 入仕致身知是早，年弱冠，正青春。 文章笔下扫千军。 擢铨衡。 袭簪缨。 荣捧宸恩，来镇此邦民。 行历华途须煊赫，添寿酒，祝椿龄。 日逢三九。 相对梅花倾寿酒。 次第回春。 甲子从头又一新。 敬翻一曲。 付与歌儿勤为祝。 为问仙翁。 今岁蟠桃几度红。 旧日皆春，气象、又重妆束。 做得新丰酒肆，济康堂局。 老杜误传人酝酿，许公手种时科目。 自两公、一去已经年，君今续。 商家醴，须君曲。 怀英笼，须君蓄。 且饶人大卖，呼么喝六。 佶倬家人三两辈，药王菩萨丹青轴。 更於中、添得个当炉，十分足。 苏子秋七月。 向凉宵、扁舟与客，共游赤壁。 清吹徐来波不动，举酒诵诗属客。 白露与、水光相接。 万顷茫茫风浩浩，飘飘乎、遗世而独立。 棹兰桨，沂空阔。 正襟危坐而言曰。 客知夫、天地之间，久长无物。 惟有清风与明月，万古用之不竭。 寓耳目、为声为色。 客笑欣然重酌酒，忽盘肴既尽杯狼籍。 □□□，东方白。 十月临皋暮。 客从予、黄泥之坂，凛然霜露。 相与行歌而言曰，月白风清如许。 念无酒、归谋诸妇。 妇曰斗酒藏之已久，可携为、赤壁之游否。 江水落，出洲渚。 登龙踞虎幽宫俯。 啸一声、山鸣谷应，寂寥四顾。 有鹤东来西去也，梦道士、揖予而语。 赤壁之游乐乎否，问其名、不答予惊悟。 开户视，不知处。 三径当松竹，五亩足烟霞。 个中卜宅，蓬山佳致足君家。 前有书江环绕，后有横岗崪嵂，万象总森罗。 输奂翬飞处，此屋岂无华。 绿窗开，朱户敞，绣帘遮。 燕闲自适，百篇斗酒是生涯。 种善善根未绝，延桂桂枝可待，谁子为君夸。 佳嗣一夔足，荣耀必多嘉。 雪后郊原，烟林静、梅花初拆。 春初半、犹自探春消息。 一眼平芜看不尽，夜来小雨催新碧。 笑去年、携酒折花时，君应识。 兰舟漾，城南陌。 云影淡，天容窄。 绕风漪十顷，遥浮晴色。 恰似槎头收钓处，坐中仍有江南客。 试与问、何如两桨下苕溪，吞梦泽。 春日迟迟。 称游人、尽日赏燕芳菲。 新荷泛水，渐入夏景云奇。 炎光易息，又早是、零落风西。 白露点，黄金菊蕊，朝云暮雪霏霏。 光阴迅速如飞。 邀酒朋共欢，且恁开眉。 清歌妙舞，更兼玉管瑶篪。 人生易老，遇太平、且乐嬉嬉。 莫待解，朱颜顿觉，年来不似当时。 宴阙倚栏郊外，乍别芳姿，醉登长陌。 渐觉联绵离绪，淡薄秋色。 宝马频嘶，寒蝉晚、正伤行客。 念少年踪迹。 风流声价，泪珠偷滴。 从前与、酒朋花侣，镇赏画楼瑶席。 今夜里、清风明月，水村山驿。 往事悠悠似梦，新愁苒苒如织。 断肠望极。 重逢何处，暮云凝碧。 莫惜金缕衣。 劝君惜、少年时。 花开堪折直须折，莫待折空枝。 一朝杜宇才鸣后，便从此、歇芳菲。 有花有酒且开眉。 莫待满头丝。 寿星明久。 寿曲高歌沉醉后。 寿烛荧煌。 手把金炉，燃一寿香。 满斟寿酒。 我意殷勤来祝寿。 问寿如何。 寿比南山福更多。 罗帐半垂门半开。 残灯孤月照窗台。 北斗渐移天欲曙、漏更催。 携手劝君离别酒，泪和红粉滴金杯。 呜咽问君今夜去、几时回。 掩琵琶，临别语，把酒泪如洗。 似恁春时，仓卒去何意。 牡丹恰则开园，荼䕷厮句，便下得、一帆千里。 好无谓。 复道明日行呵，如何恋得你。 一叶船儿，休要更沉醉。 后梅子青时，杨花飞絮，侧耳听，喜鹊□哩。 与君同是饱齑盐。 先达后何淹。 任玉东西醉倒，明朝病酒厌厌。 后年三月，凤池春满，雁塔名添。 记取西风桂影，一枝先上银蟾。 禁鼓初传时下打。 虚过清风明月夜。 眼如鱼目几曾乾，心似酒旗终日挂。 银汉低垂星斗斜。 院宇空寥烛卸。 西楼萧洒有谁知，教我独自上来、独自下。 花满枝。 柳满枝。 眼底春光似旧时。 燕归人未归。 泪沾衣。 酒沾衣。 烦恼长多欢事稀。 此情风月知。 雪满长安酒价高。 度寒宵。 身轻不要鹔鹴袍。 醉红娇。 花月暗成离别恨，梦无憀。 起来春信惹梅梢。 又魂消。 花满名园酒满觞。 且开笑口对秾芳。 秋千风暖鸾钗亸，绮陌春深翠袖香。 莫惜黄金贵，日日须教贳酒尝。 春融酒困。 一寸横波千里恨。 著处芳菲。 蝶与莺情醉自迷。 敧云妥翠。 冷落金屏山十二。 低抱琵琶。 月向黄昏日又斜。 忆从溪上得相逢。 樽酒两心同。 梅缄香雪，竹摇寒月，柳探春风。 而今总是消魂处，冷落半床空。 梦迷狂蝶，喜占乾鹊，愁望飞鸿。 向神前发愿，烧香做咒。 断了去、娼家吃酒。 果子钱早是遭他毒手。 更一个、瓶儿渗漏。 才斟两盏三盏，早斟不勾。 又添和、薄漓半斗。 奴哥有我，奴哥道有。 有我时、当面荡酒。 渭城朝雨，一霎浥轻尘。 更洒遍、客舍青青。 弄柔凝、千缕柳色新。 更洒遍，客舍青青，千缕柳色新。 休烦恼。 劝君更尽一杯酒，人生会少。 自古富贵功名有定分。 莫遣容仪瘦损。 休烦恼，劝君更尽一杯酒，只恐怕、西出阳关，旧游如梦，眼前无故人。 祗恐怕、西出阳关，眼前无故人。 酒入愁肠，谁信道、都做泪珠儿滴。 又怎知道恁他忆。 再相逢、瘦了才信得。 戴花殢酒，酒泛金樽，花枝满帽。 笑歌醉拍手，戴花殢酒。 沙堤露近，喜五年相遇，朱颜依旧。 尽道名世半千，公望三九。 是今日、富民侯。 早生聚、考堂户口。 谁欤兼致，文章燕许，歌辞苏柳。 更饶万卷图书，把藤笈芸编，遍题青镂。 一经传得，旧事韦平先后。 试衮衮、数英游。 问好事、如今能否。 曲车正满，自酌太和春酒。 满地落花铺绣。 春色著人如酒。 晓莺窗外啼杨柳。 愁不奈、两眉频皱。 关山杳。 音尘悄。 那堪是、昔年时候。 盟言辜负知多少。 对好景、顿成消瘦。 谁道词高和寡，须知会少离多。 三家本作一家和。 更莫容他别个。 且恁眼前同乐，休将饮里相磨。 酒肠不奈苦揉挼。 我醉无多酌我。 向晚出京关。 细雨微风拂面寒。 杨柳堤边青草岸，堪观。 只在人心咫尺间。 酒饮盏须乾。 莫道浮生似等闲。 用则逆理天下事，何难。 不用云中别有山。 蹇驴缓跨，迢递至京城。 当此际，正芳春。 芹泥融暖飞雏燕，柳条摇曳韵鹂庚。 更那堪，迟日暖，晓风轻。 算费尽、主人歌与酒，更费尽、青楼𥱧与筝。 多少事，绊牵情。 愧我品题无雅句，喜君歌咏有新声。 愿从今，鱼比目，凤和鸣。 桂魄澄辉，禁城内、万盏花灯罗列。 无限佳人穿绣径，几多妖艳奇绝。 凤烛交光，银灯相射，奏箫韶初歇。 鸣鞘响处，万民瞻仰宫阙。 妾自闺门给假，与夫携手，共赏元宵节。 误到玉皇金殿砌，赐酒金杯满设。 量窄从来，红凝粉面，尊见无凭说。 假王金盏，免公婆责罚臣妾。 竹引牵牛花满街。 疏篱茅舍月光筛。 琉璃盏内茅柴酒，白玉盘中簇豆梅。 休懊恼，且开怀。 平生赢得笑颜开。 三千里地无知己，十万军中挂印来。 玉笋京华，紫荷香润，宴闲密侍西清。 碧幢金节，仍尹凤皇城。 须信千龄庆遇，丹霄上、重叠恩荣。 时多暇，湖山丽景，许酒乐升平。 新春。 逢诞日，莺花渐好，初过烧灯。 想笙歌丛里，醉赏瑶觥。 占尽人间福寿，行看取、稳赞机衡。 貂蝉映，朱颜绿鬓，沙路马蹄轻。 儒将不须躬甲胄。 指挥玉麈风云走。 战罢挥毫飞捷奏。 倾贺酒。 三杯遥献南山寿。 草软沙平春日透。 萧萧下马长川逗。 马上醉中山色秀。 光一一。 旌戈矛戟山前后。 幕天席地斗豪奢。 歌妓捧红牙。 从他醉醒醒醉，斜插满头花。 车载酒，解貂贳。 尽繁华。 儿孙贤俊，家道荣昌，祝寿无涯。 寿星明久。 寿曲高歌沉醉后。 寿烛荣煌。 手把金炉爇寿香。 满斟寿酒。 我意殷勤来祝寿。 问寿如何。 寿比南山福更多。 多愁早老。 着甚由来闲烦恼。 休管浮名。 安乐身康似宝珍。 酒逢知己，好向尊前朝日醉。 满劝瑶觥。 祝寿如山岁岁青。 报一阳初动，二五蓂疏，履长时候。 大昴星精，宛分灵储秀。 早运钧衡，亟还貂衮，向载歌成后。 书展仪形，承华羽翼，恩深惟旧。 天眷难留，片帆归去，縠水柯山，故人携手。 枕月眠云，老华胥闲昼。 夕宴朝欢，况当加庆，献我公眉寿。 五福千祥，山长水远，一樽芳酒。 一霎雕栏疏雨罢。 三月十三，曾是寒食夜。 尽日暖香熏柏麝。 西施醉起留归驾。 酒满玻璃花艳冶。 莫负春心，快饮千锺罢。 春在燕堂帘幕下。 年芳不问东君借。 中春天气禁烟暖。 馀七叶，丹蓂未卷。 海岳灵辉储庆远。 降非熊，运符亨旦。 宝雾香凝，非锦筵红荐。 永算金尊屡满，酒里千年春烂漫。 共朱颜，镇长相见。 延陵福绪，蔼遗芳馀庆，直至如今。 帝锡朋龟曾献策。 早揖丹桂华簪。 一代荣名，三州遗爱，留入歌吟。 归来湖山付得，依旧闲心。 延赏报德推封。 名迁书监，喜天恩垂临。 拜舞龙香还注想，丹阙拖紫垂金。 酒满霞觞，期君眉寿，千岁与披衿。 年年风月，两行门外桐阴。 凤帘舞带花铺绣。 水沉暖、祥烟迷昼。 凤衔灯照蕊珠筵，韵双琯、钧声已奏。 绮罗人劝千秋寿。 吉祥满、十分芳酒。 愿人间、嘉庆一千年，共南极、东华长久。 鹤舞青青雪里松。 冰门龟在藻，绿蒙茸。 一成不见蕊珠宫。 蟠桃熟，犹待几东风。 玉酒紫金锺。 非烟罗幕暖，宝□浓。 赠君春色腊寒中。 君留取，长伴脸边红。 瀛洲春酒。 满酌公眉寿。 月照沙堤春榜柳，恩暖朝天衮绣。 东君着意丁宁。 芳酸先许梅英。 要就升平滋味，待公来后和羹。 爆竹声残天未晓，金炉细爇沉烟。 儿孙戏彩映芳鲜。 共倾元日酒，同祝大椿年。 我愿儿孙如我寿，高低富贵随缘。 不须厚禄与多田。 诗书为世业，清白是家传。 瑞霭腾空，长庚入梦，挺生名世真贤。 荐膺宸眷，移镇日华边。 千里民谣载路，薰和气、俱作春妍。 须知道，西湖草木，亦自肃成权。 黄堂。 开雅宴，酒浮云液，歌倚湘弦。 □赐金增秩，入侍甘泉。 且向露桃花底，拚沉醉，频举觥舡。 祈难老，鬓随柳绿，官共早莺迁。 十月小春时，蓂舒六翠。 天佑皇家诞贤裔。 熊罴协梦，疑是麒麟分瑞。 世间无限事，都如意。 粉阵香围，香娇玉媚。 春酒争持泛琼蚁，笙歌缭绕，同祝我公千岁。 他年陪绿野，拚酣醉。 清晓于门开寿宴，绮罗香袅芳丛。 红娇绿软媚光风。 绣屏金翡翠，锦帐玉芙蓉。 珠履争驰千岁酒，葡萄满泣金锺。 人生福寿古难逢。 好将家庆事，写入画图中。 春水满池塘，春风吹柳。 春草茸茸媚晴昼。 春烟骀荡，春色着人如旧。 春光无限好，花时候。 春院宴开，春屏环绣。 春酒争持介眉寿。 春衫春暖，春回遏云声透。 春年常不老，松筠茂。 风露绢绢玉井莲，霓旌绛节会中元。 鬓头未学功名晚，金紫由来称长年。 青作穗，酒如泉。 蓬莱方丈自飞仙。 黄麻敕胜长生箓，早送夔龙到日边。 对画帘卷，正钩挂虾须细锦幄。 展凤屏。 开朱户。 初启宝兽，香飘龙麝，袅袅烟成穗。 神仙宴满座，瑞色笼金翠。 □□□窈窕，秦娥唱，行云散，梁□坠。 花满帽，酒盈樽，长富长贵。 唯愿如松似□，永保千秋岁。 红日晚笙歌，拥入瑶池醉。 延陵福绪，蔼遗芳馀庆，直至如今。 帝锡朋龟曾献策，早揖丹桂华簪。 一代荣名，三州遗爱，留入歌吟。 归来湖山付得，依旧闲心。 延赏报德推封。 名迁书监，喜天恩重临。 拜舞龙香还注想，丹阙拖紫垂金。 酒满霞觞，期君眉寿，千岁与披衿。 年年风月，两行门外桐阴。 乳羝属国归来早。 知君胆大身犹小。 一节不须论。 功名看致君。 镇西楼上酒。 父老为君寿。 更寿太夫人。 年年封诏新。 云车鹤盖，三岛朝元后。 绿意红情在梅柳。 想仙风从碧落次，吹得春来甘泉，喜见颜红宇秀。 承明厌直，小憩苹洲，箫鼓行春此时候。 华堂深苍耸，天女遥闻，凭细问，应得年长视久。 喜苕霅邦人咏恩波，原有酒如渑，与公为寿。 迟日惠风柔。 桃李成阴绿渐稠。 把酒樽前逢盛旦，凝眸。 十里松湖瑞气浮。 功业古难侔。 宜在凌烟更上头。 已向眉间浮喜气，风流。 千岁三分万户侯。 洪钧转处，都在薰陶内。 瑞世得奇才，赞化工，协调和气。 雄词健笔，谈笑斡千钧，馀闲手，尹王畿，治行称尤异。 雍容儒雅，早合登高位。 天路踏骅骝，看峨冠，羽仪班缀。 东风骀荡，王斝酒鳞红，春不老，寿难穷，莫惜今朝醉。 日借嫩黄初看柳。 池塘冰泮游鱼透。 庭馆匆匆佳气候。 □山透。 膺时贤佐生天佑。 寿者康宁还德厚。 功名富贵须长久。 从此安排千岁酒。 常祝寿。 一年一献黄金酎。 望处水寒云绕，倚栏千里，澹荡晴晖。 梦燕门阑，和气喜动帘帏。 舞裀重、花明彩凤，歌扇小、香暖金猊。 漏声迟。 洞天秋晓，风露霏霏。 嘉时。 谪仙高宴，华分玉蜡，艳列文姬。 玉树临风，自然老月中枝。 酒肠宽、胸容云梦，词源壮、笔勇助溪。 且追随。 伫看飞诏，稳步沙堤。 雨歇云如隔座屏。 薰风摇动一天青。 今年五十平头过，又喜清歌洗耳听。 浮世事，绝曾经。 此生应直斗牛星。 且倾田舍黄鸡酒，敢望君家白玉庭。 鹤驭来从玉席前。 笑谈勋业照凌烟。 心游物外都无碍，春在壶中别有天。 香似雾，酒如泉。 华堂冰雪映神仙。 灵椿不老青松健，花里年年醉管弦。 玉池波浪碧如鳞。 露莲新。 新歌一曲翠眉嚬。 舞乖裀。 满酌兰英酒，须知献寿千春。 太平无事荷君恩，齐唱望仙门。 紫微枝上露华浓。 起秋风。 管弦声细出帘栊。 象筵中。 仙酒斟云液，山歌转绕梁虹。 此时佳会庆相逢。 欢醉且从容。 两山空翠烟霏，几□又入东君□。 □□但见，肉红染杏，眉黄着柳。 彩燕风轻，宝灯月满，欢连清昼。 是香山行处，苏仙座上，春不老，人依旧。 闻道新骑白凤，过章台、天香满袖。 英姿不向，通明宫殿，人间未有。 况是从来，爱留南国，名高北斗。 看君恩，却与西湖涨绿，作长生酒。 丹染吴枫，青环越岫，镜天霁色凝鲜。 华堂珊珮，非务拥神仙。 天遣澄清海岳，亲曾授黄石奇编。 兴王略，智名俱泯，功业妙难言。 翩翩。 真迥立，香飘绣衮，色映貂蝉。 有清诗千首，美酒如川。 长与嫦娥共约，放冰轮，今夕先圆。 中秋月，从今屈指，更借一千年。 功行三千宜五福，长生何假金丹。 从教沧海又成田。 琼枝春不老，壁月夜长妍。 上界从来官府满，何妨游戏人间。 年年强健到樽前。 莫辞杯潋滟，君是酒中仙。 天气新晴，寻昨梦，池塘春早。 雨过湔裙，水上柳丝风袅。 却忆去年今日，桃花人面依前好。 怪今年、酒量却添多，银杯小。 谁劝我，玉山倒。 催细抹，翻新调。 渐金狎压锦，喷首云绕。 笼柏飞来双翠袖，弓弯内样人间少。 为留连、春色伴山翁，都休老。 骑鲸紫霞客，来作世耆英。 襟怀金玉循良，名字古无人。 所至民歌遗爱，脱屣归来绿野，笑傲乐天真。 不学渭滨老，公子自长生。 一杯酒，再三祝，八十春。 从今细数庆集，百度似今辰。 绿鬓朱颜长好，何事紫芝仙草，兰玉自诜诜。 盛事有如此，谁道四难并。 影摇波动。 晓日浮华栋。 庆麟绂，徵兰梦。 绿擎龟叶小，红拂莲腮重。 帘幕外，半天仙驭来飞鞚。 两两骖鸾凤。 □窣珠衣纵。 香雾散，祥云拥。 口传金母信，酒为麻姑送。 休惜醉，与君更下蟠桃种。 紫府延龄，瑶池开宴。 人间好事都如愿。 凤雏喜带桂宫香，东床镇压鸾台彦。 酒泛金杯，香飘龙篆。 大家齐把瑶觞献。 中兴天子急贤才，相期共入金銮殿。 楚天春晚，尽替了，残红点成层碧。 蝴蝶蜂儿娇未足，舞破游丝千尺。 一夜风高，满天清露，冷浸琼楼彻。 遮鸾绕凤，使君不是凡骨。 游荡偶尔人间，铃斋谈笑，好作龚黄匹。 火急功成天上去，却问蓬莱消息。 酒泻鹅儿，十分金盏，染就眉间色。 满城争看，一封鹗荐飞入。 重阳还近秋光好，银屏翠箔凉透。 凤髓炉温，鱼轩瑞应，天与冰壶清透。 多文在手。 更赖玉腰肢，唾花衫袖。 旧约梅仙，为来人世作珍偶。 虚堂帘半卷，化工何限意，妆点时昼。 裛真香葵倾劝盏，都把芳心为寿。 当歌对酒。 愿绿发朱颜，镇长依旧。 宝箓名高，已书千岁久。 簪履竟晴昼，画戟插层霄。 红莲幕底风定，香雾不成飘。 螺髻梅妆环列，凤管檀糟交泰，回雪无纤腰。 觞酒荡寒玉，冰颊醉江潮。 颂丰功，祝难老，沸民谣。 晓庭梅蕊初绽，定报鼎羹调。 龙衮方思勋旧，已覆金瓯名姓，行看紫泥褒。 重试补天手，高插侍中貂。 明月双溪上，胜景号金华。 当年此夕，多少鸾凤杂云霞。 共拥飘颻倦伯，来作人间英杰，王谢旧名家。 纶绋妙文采，帷幄富忠嘉。 圣天子，形梦寐。 眷尤加。 麒麟烟上早晚，丹陛听宣麻。 鼎袖无穷勋业，岁岁薰风日永，萱秀北堂花。 潋滟绮筵酒，寿算等胡沙。 杲杲重光，遥山耸翠，九天秋气高明。 露团仙掌，初月挂前星。 帝念吾君父子，亲传授、光启中兴。 生储后，是为三圣，一道以相承。 升平。 当此际，黄花照座，丹桂充庭。 对雨宫喜色，百辟欢声。 好是橙黄桔绿，宣猷殿、酒碧香清。 重重庆，尧仁舜孝，亲见禹功成。 十月小春天。 放榜梅花作状元。 会庆礼成三日后，生贤。 第一龙飞不偶然。 劝酒自弹弦。 更着班衣寿老仙。 见说海坛沙张也，明年。 此夜休嗔我近前。 季琯灰融，盛寒里、梅香乍放。 元道是酿成和气，间生名将。 马革裹尸男子志，虎头食肉通侯相。 更胸中、十万拥奇兵，人皆仰。 腰金印，垂玉帐。 忠胆锐，雄心壮。 倚辕门几望，北州驰想。 且倒长江为寿酒，却翻银浦千寻浪。 算时来、一笑洗胡尘，迎天仗。 桔绿橙黄霜落候。 小春天气宜晴昼。 一片祥光横宇宙。 仙乐奏。 千官共祝南山寿。 湛露恩波浓似酒。 □堂宴罢嵩呼后。 压帽宫花红欲溜。 还拜手。 瞻天望圣徘徊久。 六月炎官收火伞，南薰尽洗烦蒸。 十三蓂荚又争青。 问知陈仲举，元是此时生。 别驾功成清暇日，题舆尚带屏星。 黑头非晚至公卿。 且倾浮蚁酒，来听祝龟龄。 西风猎猎，秋到双蓂荚。 天女擎香开寿□，寿酒浮花蘸甲。 眉间一点轻黄。 归帆已载斜阳。 去矣留中好住，尧天日月偏长。 居士生朝，元来是、湖山胜日。 长共荐、霜前篱落，半黄橙桔。 酒压浮蛆新旨酽，香浮瑞兽祥烟密。 更小蛮、清唱入时宜，声飘逸。 湖海量，冰霜质。 年未老，身犹屈。 记平生操履，几曾亏失。 季野阳秋虽有自，伯仁崆峒原无物。 待着君、添个老人星，人间出。 小春撋就双桃靥。 伴他二六尧蓂荚。 红绿若为新。 个时生玉人。 玉人持酒笑。 笑与仙翁道。 从此百年中，莺花几度封。 疏梅淡月年年好。 景思今年早。 迎长时节近佳辰。 看取衮衣华发、尽麒麟。 酒中倒卧南山绿。 起舞人如玉。 风流椿树可怜生。 长与柳枝桃叶、共青青。 贤圣相逢信有因。 同年同月下穹庭。 紫薇花下丝纶手，采石江边衮绣身。 梅破腊，酒浮春。 锦绷行弄掌珠新。 那人请效封人祝，愿寿尧君与舜臣。 帘卷南薰，微雨过、天容似沐。 开绮燕，红蕖别馆，绿槐高屋。 灵寿杖横龙脊瘦，长年酒酿鹅儿熟。 唤飞琼、亲捧紫霞杯，歌新曲。 双凤好，温和玉。 谈俭幕，嬉莱眼。 且功成身退，注名仙箓。 莲社焚香冰琢句，兰亭泚笔云翻墨。 愿朱颜、长伴赤松游，骑黄鹄。 且转桐阴，正玉燕、飞来夏屋。 帘幕映，海留红艳，麝重兰馥。 风采传闻瞻瑞节，婉谋曾是回钧轴。 卷秦淮、吹入酒杯中，波翻绿。 丹诏下，公归速。 看日奏，三千牍。 想春迷柳院，夜分莲烛。 清暑声寒苍玉佩，月娥笑捧长生箓。 问瑶池、阿母手栽花，何年熟。 千崖滴翠。 正秋高时侯。 橙黄桔绿又重九。 有蓬壶仙子、赤鲤来游，风云会，施展经纶妙手。 去年称寿处，北斗天浆，今夜天浆挹南斗。 听笙箫云里奏，月满琼楼，瑶台上、拥出嫦娥观酒。 待脚踏层云倒天河，尽倾向霞觞，与君为寿。 南省西清，黄扉青琐，五年历遍中都。 一封朝奏，无乃爱君欤。 便作筠阳胜赏，东溪上、鸥鸟相娱。 谁知道，心存魏阙，身暂寄江湖。 东溪，何所有，冬梅夏柳，春杞秋蕖。 谩回首，多少笼鸟池鱼。 细看山林朝市，经行处、等是蘧庐。 今朝好，一杯寿酒，一卷养生书。 群花烂熳，春色浓如酒。 芳草绿铺茵，正荼䕷、牡丹时侯。 佳辰协瑞，来降蕊宫仙，珠帘卷，画堂深，香雾腾金兽。 朱颜绿鬓，不改长安旧。 金盏莫辞深，拚通宵、尽从银漏。 笙歌丛里，欢笑度年华。 看荣贵，有儿孙，永祝松椿寿。 腰下重金贵，眉间一点黄。 定知从此庆非常。 况有阴功宜寿、等天长。 乞得仙家酒，来称诞日觞。 乃翁阿母醉何妨。 行见诸郎接武、上明光。 冰玉神人，岁寒时节迎初诞。 照溪梅绽。 秀岭孤松远。 香雾氤氲，不放重帘卷。 歌声缓。 酒杯深劝。 此会年年见。 千枝蔓仙牒，眉宇肖苍龙。 就中天赋英杰，玉磬照金锺。 满袖春风和气，散在苕溪霅水，讴歌颂儿童。 好个庙堂样，貂弁马头公。 烛如椽，香似雾，宴蓬瀛。 我家寿酒须信，不与世间同。 昨夜欢传清禁，今日黄堂歌舞，千载一相逢。 来岁五云里，宣劝折黄封。 叶底无风池面静。 掬水佳人，拍破青铜镜。 残月朦胧花弄影，新梳斜插乌云鬓。 拍索闷怀添酒兴。 旋撷园蔬，随分成盘饤。 说与翠微休急性，功名富贵皆前定。 粉絮飘琼树，摇花结玉池。 蕊仙滕六逞瑰奇。 都把银河细剪、做花飞。 小院风声急，歌楼酒力微。 闷中犹记去年时。 呵手牵人相伴、塑狮儿。 英荚才开六，宝历已当千。 人间收尽繁溽，凉意入虞弦。 尽道荐衡交剡，更值生申佳节，喜色动闾阎。 终夜望银汉，文宿贯台躔。 定燕秦，封晋魏，信当然。 处处红莲开幕，曹掾岂能淹。 见说玉堂飞诏，已许金闺通籍，蓬岛伴神仙。 来岁寿卮酒，应醉御炉烟。 强将纸帐醉梅花。 千劫应知作热沙。 梦逐梨云迷去路，曲随杨柳到伊家。 客怀暗遣心头恨，醉眼休将口上夸。 清晓酒醒人不见，离愁片片逐飞花。 缟兔黔乌，送不了、人间昏晓。 问底事、红尘野马，浮生扰扰。 万古末来千古往，人生得失知多少。 叹荣华、过眼只须臾，如风扫。 篱下菊，门前柳。 身外事，杯中酒。 肯教它萧瑟，负持螯手。 漠漠江南天万里，白云入望何时到。 倚西风、吼彻剑花寒，频搔首。 荣魁鹗荐。 一举南宫膺妙选。 人物规模。 楚楚吾家千里驹。 彩衣侍酒。 更祝二亲无限寿。 父子荣迁。 俱侍玉皇香案前。 老子兴不浅，归矣复言归。 不知归又何处，知我者何希。 幸有青山一片，付与白云千载，便可乐渔矶。 且尽一杯酒，春瓮晓生肥。 倩梅花，邀涧叟，醉林扉。 五年今已如此，莫倚健於飞。 日月笼中双鸟，今古人间一马，五十五年非。 归去不归去，未了比山薇。 多种阴功，后蒙天报，荣贵长久。 一片灵台，丹青要画，画请看人间秀。 慈仁雅着，延永松年，内鼎有丹方就。 想除非，真的高人，五福自然兼有。 从来义方，今见公辅，量运夔龙居后。 承北门风，相传世业，都是经邦手。 狂歌将意，知公难老，永助庆堂尊酒。 有重重，腰金孙子，继来献寿。 笑盈盈。 晓妆扫出长眉青。 长眉青。 双开雉扇，六曲鸳屏。 少年心在尚多情。 酒边银甲弹长筝。 弹长筝。 碧桃花下，醉到三更。 水悠悠。 长江望断无归舟。 无归舟。 欲携斗酒，怕上高楼。 当年出塞拥貂裘。 更听马上弹箜篌。 弹箜篌。 万般哀怨，一种离愁。 一生富贵，岂知今日有离愁。 锦帆风力难收。 望断燕山蓟水，万里到幽州。 恨病馀双眼，冷泪交流。 行年已休岁，七十又平头。 梦破银屏金屋，此意悠悠。 几度见青冢，虚名不足留。 且把酒、细听箜篌。 腊天初晓，庆五色瑞云，华轩呈绕。 紫府真人，丹台仙伯，合降世间荣耀。 彩笔素题，篇翰未减，家声词藻。 秀眉宇，俊丰标阀阅，声名都好。 富贵长欢笑。 此际锦堂，移下蓬莱岛。 妙舞蹁跹，清歌宛转，两行翠娥燕赵。 劝饮百千锺酒，岁岁朱颜不老。 春近也，看香红又怕，小桃开了。 风流九霞客，名在五云乡。 十年出入华禁，簪橐奉君王。 黄伞西清日转，宝月红鸾影里，长近赭袍光。 彩笔赓歌处，殿阁有馀凉。 跨秋风，凌宝鼎，笑芝房。 人间争识奇贵，妙帖焕名章。 莫羡碧幢金印，换取玉堂清琐，翰墨看淋浪。 岁岁宫壶酒，雨露带天香。 炉烟不断腾金兽。 香雾入帘波影皱。 秋堂锦席艳群仙，不惜绮罗萦舞袖。 昼弦素管春风手，娇妙如花轻似柳。 劝君须尽眼中欢，绿酒十分千秋寿。 月挂琼钩，日添绣线。 骑花翻浪重帘卷。 风传环珮晓珊珊，画堂羯鼓催开宴。 翠缕香凝，玉膏酒滟。 仙翁莫诉玻璃满。 凤衔丹诏下云电。 千秋长在黄金殿。 四时令节惟重九。 况此日、逢佳偶。 金菊已花杯有酒。 瑶池宴罢，一枝斜插，好作渊朋友。 翠眉淡淡匀宫柳。 比似年时更清瘦。 双绾带儿新结就。 长情恩爱，随家俭约，素与君同寿。 白帝司权，炎宫回驭，一叶报秋。 正银河高泻，金风作扇，冰轮将满，火伞初收。 吴越传芳，斗牛锺秀，间世生贤谁与俦。 那堪更负，过人才气，济世谋猷。 风流花县优游，有善政廉名达郡侯。 鹗书朝荐，泥封暮召，荣登闺籍，平步瀛洲。 歌驻行云，舞翔回雪，寿酒深倾碧玉瓯。 从今愿，愿龄齐鼻祖，名在丹丘。 桔里风烟好，壶中日月长。 松身鹤发自安强。 应有老人呈瑞、动光芒。 酒饮无边酒，香烧不断香。 从今乞与醉为乡。 更醉百年三万、六千场。 消息近春来，东风还又。 先借椒盘劝金斗。 坐间和气，压尽一番梅柳。 掖庭频寓直，君恩厚。 天祐两宫，南山齐寿。 况有仙丹在公手。 论功医国，合在药王之右。 不妨千岁饮，长生酒。 南岳有真仙，人间祥瑞。 酒量诗豪世无比。 晚年林下，做个清闲活计。 诮如千岁鹤，巢云际。 此日大家，广排筵会。 酒劝千锺莫辞醉。 昔时彭祖，寿年八百馀岁。 十分才一分，那里暨。 清晓祥云绕碧天。 老人星忽下南躔。 庭兰共酌长生酒，持上华堂彩侍前。 开绮席，舞朱颜。 轻红莲叶荐金盘。 沉香小院浑先暑，更有杯传数百年。 寿香烟篆金炉细。 寿酒邀宾至。 寿筵两畔列红妆。 寿曲仙音一品、舞霓裳。 寿星高挂生祥瑞。 寿祝长生意。 寿杯满劝庆遐龄。 寿比南山松柏、永长春。 昨霄南极星光现。 今日开华宴。 朱颜翠鬓占春多。 且向博山香袅、卷金荷。 龟游鹤舞千年寿。 更酌千锺酒。 满庭佳客捧殷勤。 此日蒲菊新绿、瓮头春。 气禀五行天与秀。 瑞见枢延，况是黄锺奏。 日影量来添午昼。 柳梅消息年时侯。 红粉吹香帘幕透。 深院笙歌，劝饮金锺酒。 乐事赏心千岁有。 黑头人做三公有。 祥景飞光衮绣。 流庆崑台，自是神仙胄。 谁遣阳和放春透。 化工重入丹青手。 云筝锦瑟争为寿。 玉带金鱼，共愿人长久。 偷取蟠桃荐芳酒，更看南极星朝斗。 祝寿筵开，华堂深映花如绣。 瑞烟喷兽。 帘幕香风透。 一点台星，化作人间秀。 韶音奏。 两行红袖。 争劝长生酒。 月寺星轺尘梦断，如今平地仙人。 烟霞卷起旧精神。 焚香金鸾鷟，书奏玉麒麟。 闻道枫宸求侍从，看庆命重新。 且将风月剩酧身。 樽中长有酒，花下不辜春。 金关五云里，玉座太微间。 凌虚新就燕间，宣唤侍臣班。 丹扆坐移前席，禁漏声传高阁，喜气满龙颜。 天语眷畴昔，政路稳跻攀。 酒如渑，香袅穗，寿南山。 橙黄桔绿，樽前辉映菊花团。 清晓凉风凝露，晴昼秋光满院，岁岁奉君。 待看云台画，荣观侈人寰。